<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
        <teiHeader xml:lang="en">
                <fileDesc>
                        <titleStmt>
                                <title>Rājamarttaṇḍa = Bhojavṛtti [a machine-readable
                                        transcription]</title>
                                <author>Bhojarāja</author>
                                <respStmt>
                                        <persName>Suryansu Ray</persName>
                                        <resp>Creation of machine-readable version.</resp>
                                </respStmt>
                        </titleStmt>

                        <publicationStmt>
                                <idno>2012-12-13</idno>
                                <authority>SARIT: Search and Retrieval of Indic Texts</authority>
                                <availability status="restricted">
                                        <p>Copyright Notice</p>
                                        <p>
                                                <ref
                                                  target="http://creativecommons.org/licenses/by-sa/3.0/"
                                                  type="licence">Distributed by <ref
                                                  target="http://sarit.indology.info" type="url"
                                                  >SARIT</ref> under a Creative Commons
                                                  Attribution-ShareAlike 3.0 Unported License.
                                                </ref>
                                        </p>
                                        <p>Under this licence, you are free <list>
                                                  <item>to Share — to copy, distribute and transmit
                                                  the work</item>
                                                  <item>to Remix — to adapt the work </item>
                                                </list></p>
                                        <p>Under the following conditions:</p>
                                        <p>
                                                <list>
                                                  <item>Attribution — You must attribute the work in
                                                  the manner specified by the author or licensor
                                                  (but not in any way that suggests that they
                                                  endorse you or your use of the work).</item>
                                                  <item>Share Alike — If you alter, transform, or
                                                  build upon this work, you may distribute the
                                                  resulting work only under the same or similar
                                                  license to this one.</item>
                                                </list>
                                        </p>
                                        <p>More information and fuller details of this license are
                                                given on the Creative Commons website.</p>
                                        <p>SARIT assumes no responsibility for unauthorised use that
                                                infringes the rights of any copyright owners, known
                                                or unknown.</p>
                                </availability>
                                <date>2011</date>
                        </publicationStmt>
                        <notesStmt>
                                <note>
                                        <p>Gentlemen at the Indology site:</p>
                                        <p>I have typed out the Bhojavṛtti, the commentary on the
                                                yoga aphorisms of Patañjali, the popular commentary
                                                of King Bhoja who ruled in the 11th century. It is
                                                presented as a Word DOC file, which has been
                                                converted into a PDF file. It is a 125-page
                                                Devanāgarī document. </p>
                                        <p>The material was typed by me personally from traditional
                                                old manuscript belonging to our family guru. </p>
                                        <p>I have appended an English article at the end of the
                                                vṛitti and made a separate section in which all the
                                                yoga sūtras are given in one place.</p>
                                        <p>I would like to donate this Bhojavṛitti e-text to your
                                                INDOLOGY website for the general public. I have
                                                taken great care to ensure that there are no
                                                mistakes in the commentary. </p>
                                        <p>With best wishes, </p>
                                        <p><persName>Dr. Suryansu Ray</persName>, </p>
                                        <p><placeName>New Delhi</placeName>.</p></note>

                                <note>
                                        <p>from Suryansu Ray suryansuray@yahoo.com</p>
                                        <p> date 26 March 2010 07:19</p>
                                        <p> subject Re: Sending Commentary of King Bhoja on
                                                Yoga.</p>
                                        <p>Dear Dr Dominik Wujastyk,</p>
                                        <p>Thank you for your interest in my Bhojavṛtti, the
                                                Commentary by King Bhoja on Patañjali's Yoga
                                                aphorisms. I have attached the material hereto. The
                                                description follows.</p>
                                        <list>
                                                <item><p>1. I am a retired professor from Zakir
                                                  Husain College, Delhi University. Around the
                                                  mid-fifties, when I was a young boy, the guru of
                                                  my father visited our house in Calcutta for a
                                                  month. He carried a palm-leaf manuscript of this
                                                  Bhojavṛtti in the Devanāgarī script, which must
                                                  have been very old. He reluctantly allowed me to
                                                  copy it out in my notebooks, which I did in a
                                                  week. He had it checked through a friend of my
                                                  father. The notes remained there for 40 years,
                                                  until I rediscovered them in 1995. The pages had
                                                  become yellowish and brittle with age, and were in
                                                  bad handwriting, because I am a Bengali and Hindi
                                                  script was forieign to me those days.</p>
                                                  <p>In the course of 15 years, I typed out the
                                                  handwritten pages and compared the material with
                                                  materials in libraries in Delhi. I found many
                                                  alternative expressions, some justifiable, some
                                                  not. I noted down those which could be accepted.
                                                  You will find them in my vṛttis inserted in square
                                                  brackets with pa0, meaning pāṭhāntara. Even in
                                                  some sūtras there are different readings, which I
                                                  have pointed out there.</p>
                                                </item>
                                                <item><p>2. That my material is genuinely old can be
                                                  seen from the fact that this text does not contain
                                                  any European punctuation marks -- there are no
                                                  commas, semicolons, quotation marks, etc. The
                                                  whole vṛtti is written using only single and
                                                  double vertical strokes for punctuation. Besides,
                                                  joining different words together with the rules of
                                                  sandhi is compulsorily done. Long continuous
                                                  expressions abound, with compounds mixed with
                                                  joinings, as is the case with classical
                                                  commentaries. I feel that modern-day punctuation
                                                  marks should not be introduced in the text,
                                                  because putting hyphens may obstruct the other
                                                  meanings inherent in the text. </p></item>
                                                <item>3. The 9 files included in this zipped file
                                                  are as follows: <list>
                                                  <item><p>(1) Bhojavṛtti in Devanagari.doc. -- This
                                                  is the main text, written in the Devanāgarī font
                                                  callted Sanskrit 2003. This powerful font was
                                                  created by Swami Satchidananda of Omkarananda
                                                  Ashram, Haridwar, India
                                                  (www.omkarananda-ashram.org), in collaboration
                                                  with Ulrich Stiehl, Heidelberg
                                                  (www.sanskritweb.net). Ulrich had earlier
                                                  tabulated all the consonant conjuncts actually
                                                  seen in the religious and philosophical works of
                                                  the classical and vedic language. The respected
                                                  Swami-ji has included all these conjuncts in his
                                                  font. (In fact he is better known for his
                                                  Itranslator, which includes Sanskrit 2003 an the
                                                  default font.) I have included the Sanskrit 2003
                                                  font into my zipped file. </p>
                                                  <p>Ulrich has written a long technical manual on
                                                  how to use this Itranslator. -- At the end of this
                                                  DOC file you can find my English article titled
                                                  "On the Yoga of Patanjali and King Bhoja." This
                                                  article reveals to the uninitiated the secrets of
                                                  spiritual practices like the Yoga through which
                                                  man can break out of the horrible vortex of
                                                  transmigration and return to his original
                                                  fully-conscious state, never to be entangled again
                                                  in the material body.</p></item>

                                                  <item><p>(2) Bhojavṛtti in Devanagari. pdf.---
                                                  This is a pdf conversion of the above doc file.
                                                  </p></item>

                                                  <item><p>(3) Bhojavṛtti in transliteration.doc.---
                                                  Some readers may find it convenient to read this
                                                  transliterated version of the above doc file. This
                                                  conversion has been made through the Itranslator
                                                  of Swami-ji. The font used here is called URW
                                                  Palladio ITU, which is created by Ulrich and is
                                                  freely available from his website. I have included
                                                  4 fonts from this package.</p></item>

                                                  <item><p>(4) Bhojavṛtti in transliteration.pdf.
                                                  --- This is the pdf version of the doc
                                                  file.</p></item>

                                                  <item><p>(5) Sanskrit2005.ttf -- the font of
                                                  Swamiji in which I have typed the main doc
                                                  Devanagari file.</p></item>

                                                  <item><p>(6) Four fonts belonging to URW Palladio
                                                  ITU (Regular, Bold, Italics, Bold-Italics). --
                                                  these are four ttf files.</p></item>
                                                  </list></item>
                                        </list>
                                        <p>In case of any doubt please feel free to talk to me. I
                                                have taken great care to see that there is no
                                                mistake in the commentary. Nevertheless, to err is
                                                human, and for which the Mother Earth is still in
                                                her orbit.</p>
                                        <p>With best wishes, Suryansu Ray,</p>
                                        <p>Dr. Suryansu Ray</p>
                                        <p><address><addrLine>4-B, Pocket-B Vikaspuri Extension</addrLine> 
                                                <addrLine>Outer Ring Road </addrLine>
                                                <addrLine><placeName>New Delhi</placeName> - 119918, </addrLine>
                                                <addrLine>India.</addrLine></address>
                                        </p>
                                </note>

                                <note><p> [In response to an enquiry about copyright and
                                                distribution permission:]</p>
                                        <p> from Suryansu Ray suryansuray@yahoo.com</p>
                                        <p>date 26 March 2010 15:31</p>
                                        <p>subject Re: Sending Commentary of King Bhoja on Yoga.</p>
                                        <p>Dear Dr. Dominik Wujastyk,</p>
                                        <list>
                                                <item>1. In India when we donate something, -- the
                                                  exact word is daana, --- we lose all rights to it.
                                                  The Bhojavṛtti I sent to you is your property now,
                                                  and you will use it as you please. </item>
                                                <item>2. In India, the tradition is that, at some
                                                  time in our life, we become initiated to the
                                                  sprirituality through a spiritual master (guru).
                                                  The best gurus are mendicant sannyāsīs, who are
                                                  constantly moving on foot, staying at a town not
                                                  more than three months. They usually avoid contact
                                                  with society and stay at temples, etc. They do not
                                                  have any address, but through his disciples
                                                  scattered all over India some rumour would float
                                                  that he left Pune last month and his whereabouts
                                                  are now not known. In 1955, when I was a
                                                  15-year-old boy, this much I knew: that the
                                                  manuscript this Hindi-speaking sādhu was carrying
                                                  was something valuable. Sanskrit was taught at my
                                                  school and my Sanskrit Paṇḍit told me that it
                                                  would be better if I could keep a copy of it. The
                                                  matter was in 4 volumes, each with two wooden
                                                  covers and two holes to bind them together. He was
                                                  possibly carrying it from one Gurukul (Traditional
                                                  Vedic School) to another. That was why HE WAS
                                                  RELUCTANT to allow me to touch it because I was
                                                  then ignorant of the subject. Such gurus give up
                                                  even their names, and assume a name ending with
                                                  -ānanda (bliss). They are known by the succession
                                                  of disciples, and people refer to them as a
                                                  disciple of so and so. Later, I came to Delhi for
                                                  higher studies and started teaching in Delhi
                                                  University. I had my own guru, who is no more in
                                                  the body. These days such gurus are rare. They did
                                                  not have any property or address, walked barefoot
                                                  constantly, suddenly appearing where big
                                                  congregations or yajñas were held, giving
                                                  initiation (dīkṣā) to a few unknown people, and
                                                  travelling in the company of a few recluse
                                                  disciples. They did not have any worry for
                                                  procuring food. In the afternoon they would come
                                                  down to the locality where people would give them
                                                  alms in rice, āṭā (wheat powder) and potato. They
                                                  would go back to their shelter, cook it with
                                                  wooden fire and take a few morsels without salt.
                                                  Even these days millions of such sādhus exist but
                                                  they do not come to the locality any more. ---
                                                  Instead a modern sort of religious people have
                                                  emerged, who are making money for their speeches,
                                                  have built big Ashrams and are imparting wrong
                                                  information. Yoga has become some sort of physical
                                                  exercises.</item>

                                                <item>3. M3. My origianal typing was in ITRANS in
                                                  Swami Satchidananda's Itranslator. Para by para I
                                                  converted the matter in transliteration and
                                                  Devanāgarī through his software. I am sending my
                                                  ITRANS code with this letter.y origianal typing
                                                  was in ITRANS in Swami Satchidananda's
                                                  Itranslator. Para by para I converted the matter
                                                  in transliteration and Devanāgarī through his
                                                  software. I am sending my ITRANS code with this
                                                  letter.</item>
                                        </list>
                                        <p>With best wishes, Suryansu Ray, New Delhi</p>
                                </note>
                        </notesStmt>
                        <sourceDesc>
                                <bibl>The material was typed by Suryamsu Ray personally from
                                        traditional old manuscript belonging to his family guru.
                                </bibl>
                        </sourceDesc>
                </fileDesc>





                <encodingDesc>



                        <p>The published edition from which this e-text was transcribed is printed
                                in the Devanāgarī script. The electronic text below is in a lossless
                                transliteration using the Latin alphabet. The transliteration scheme
                                used is the IAST (<ref
                                        target="http://en.wikipedia.org/wiki/International_Alphabet_of_Sanskrit_Transliteration"
                                        >The International Alphabet of Sanskrit
                                        Transliteration</ref>). IAST differs in small ways from ISO
                                15919, but is preferred by most working Sanskrit scholars.
                                Conversion of this file to ISO 15919 can be achieved by performing
                                the following replacements throughout the file: <code> ṛ -> r̥ and ṃ
                                        -> ṁ </code>
                        </p>
                        <p>Text divison is as Devanāgarī ("ityevam" not "ity evam".) </p>
                        <p>Initial vowel elision for avagraha is reversed and marked with a + sign:
                                e.g., "prathamo+adhyāyaḥ"</p>
                        <p>Similarly, external sandhis are undone and marked: "yathā+amarā"</p>

                </encodingDesc>

                <revisionDesc>
                        <change when="2011-07-07" who="Suryansu Ray"> First version of the file
                                donated to SARIT. Errors may kindly be reported to
                                        <persName>Suryansu Ray</persName>,
                                suryansuray@yahoo.com</change>
                        <change who="Dominik Wujastyk" when="2011-07-07">Added TEI
                                encoding.</change>
                        <change who="Dominik Wujastyk" when="2012-12-13">Further work on TEI header,
                                and added the file to the SARIT GIT repository.</change>
                </revisionDesc>

        </teiHeader>
        <text>
                <body>

                        <div1>
                                <head n="0">Maṅgalam</head>

                                <p> ||pātañjalayogasūtram||</p>
                                <p>|| dhāreśvarabhojadevaviracitarājamārtaṇḍavṛttisametam ||
                                        dehārddhayogaḥ śivayoḥ sa śreyāṃsi tanotu vaḥ| duṣprāpamapi
                                        yatsmṛtyā janaḥ kaivalyamaśnute ||1||</p>
                                <p>trividhānyapi duḥkhāni yadanusmaraṇānnṛṇām| prayānti sadyo
                                        vilayaṃ taṃ stumaḥ śivamavyayam ||2||</p>
                                <p>patañjalimuneruktiḥ kāpyapūrvā jayatyasau| puṃprakṛtyorviyogo+api
                                        yoga ityudito yayā ||3|| jayanti vācaḥ
                                        phaṇibharturāntarasphurattamastomaniśākaratviṣaḥ|
                                        vibhāvyamānāḥ satataṃ manāṃsi yāḥ satāṃ sadānandamayāni
                                        kurvate||4||</p>
                                <p>śabdānāmanuśāsanaṃ vidadhatā pātañjale kurvatā vṛttiṃ
                                        rājamṛgāṅkasaṃjñakamapi vyatanvatā vaidyake| vākcetovapuṣāṃ
                                        malaḥ phaṇibhṛtāṃ bhartreva yenoddhṛtastasya
                                        śrīraṇaraṅgamallanṛpatervāco jayantyujjvalāḥ ||5||</p>
                                <p>durbodhaṃ yadatīva tadvijahati spaṣṭārthamityuktibhiḥ
                                        spaṣṭārtheṣvativistṛtiṃ vidadhati vyarthaiḥ samāsādikaiḥ|
                                        asthāne+anupayogibhiśca bahubhirjalpairbhramaṃ tanvate
                                        śrotṝṇāmiti vastuviplavakṛtaḥ sarve+api ṭīkākṛtaḥ ||6||
                                        utsṛjya vistaramudasya vikalpajālaṃ phalguprakāśamavadhārya
                                        ca samyagarthān| antaḥpatañjalimate vivṛtirmayeyamātanyate
                                        budhajanapratibodhahetuḥ ||7|| </p>
                        </div1>
                        <div1>
                                <head n="1">Samādhipāda</head>
                                <p> atha samādhipādaḥ ||1||</p>
                                <p>atha yogānuśāsanam ||samādhi 1|| vṛttiḥ --- anena sūtreṇa
                                        śāstrasya sambandhābhidheyaprayojanānyākhyāyante|
                                        athaśabdo+adhikāradyotako maṅgalārthakaśca| yogo yuktiḥ
                                        samādhānam| yuja samādhau (dhā0 pā0 4|67)| anuśiṣyate
                                        vyākhyāyate lakṣaṇabhedopāyaphalairyena tadanuśāsanam|
                                        yogasyānuśāsanaṃ yogānuśāsanam|
                                        tadā+a+aśāstraparisamāpteradhikṛtaṃ boddhavyamityarthaḥ|
                                        tatra śāstrasya vyutpādyatayā yogaḥ sasādhanaḥ
                                        saphalo+abhidheyaḥ| tadvyutpādanaṃ ca phalam| vyutpāditasya
                                        yogasya kaivalyaṃ phalam| śāstrābhidheyayoḥ
                                        pratipādyapratipādakabhāvalakṣaṇaḥ sambandhaḥ| abhidheyasya
                                        tatphalasya ca kaivalyasya sādhyasādhanabhāvaḥ| etaduktaṃ
                                        bhavati --- vyutpādyasya yogasya sādhanāni śāstreṇa
                                        pradarśyante| tatsādhanasiddho yogaḥ kaivalyākhyaṃ
                                        phalamutpādayati ||1||</p>
                                <p>tatra ko yoga ityāha --- yogaścittavṛttinirodhaḥ ||samādhi
                                        2||</p>
                                <p>vṛttiḥ --- cittasya nirmalasattvapariṇāmarūpasya yā
                                        vṛttayo+aṅgāṅgibhāvapariṇāmarūpāstāsāṃ nirodho
                                        bahirmukhatayā pariṇativicchedādantarmukhatayā
                                        pratilomapariṇāmena svakāraṇe layo yoga ityākhyāyate| sa ca
                                        nirodhaḥ sarvāsāṃ cittabhūmināṃ sarvaprāṇināṃ dharmaḥ
                                        kadācit kasyāñcidbhūmavāvirbhavati| tāśca kṣiptaṃ mūḍhaṃ
                                        vikṣiptam ekāgraṃ niruddhamiti cittasya
                                        bhūmayaścittasyāvasthāviśeṣāḥ| tatra kṣiptaṃ rajasa
                                        udrekādasthiraṃ bahirmukhatayā sukhaduḥkhādiviṣayeṣu
                                        vikalpiteṣu vyavahiteṣu vā rajasā preritam| tacca sadaiva
                                        daityadānavādīnām| mūḍhaṃ tamasa udrekāt
                                        kṛtyākṛtyavibhāgamantareṇa krodhādibhirviruddhakṛtyeṣveva
                                        niyamitam| tacca sadaiva rakṣaḥpiśācādīnām| vikṣiptaṃ tu
                                        sattvodrekādvaiśiṣṭyena parihṛtya duḥkhasādhanaṃ
                                        sukhasādhaneṣveva śabdādiṣu pravṛttam| tacca sadaiva
                                        devānām| etaduktaṃ bhavati --- rajasā pravṛttirūpaṃ tamasā
                                        parāpakāraniyataṃ sattvena sukhamayaṃ cittaṃ bhavati|
                                        etāstisraścittāvasthāḥ samādhāvanupayoginyaḥ|
                                        ekāgraniruddharūpe dve ca
                                        sattvotkarṣādyathottaramavasthitattvāt samādhāvupayogaṃ
                                        bhajete| sattvādikramavyutkrame tvayamabhiprāyaḥ ---
                                        dvayorapi rajastamasoratyantaheyatve+apyetadarthaṃ rajasaḥ
                                        prathamamupādānam| yāvanna pravṛttirdarśitā tāvannivṛttirna
                                        śakyate darśayitumiti dvayorvyatyayena pradarśanam|
                                        sattvasya tvetadarthaṃ paścāt pradarśanaṃ yat
                                        tasyotkarṣeṇottare dve bhūmī yogopayoginyāviti|
                                        anayordvayorekāgraniruddhayorbhūmyoryaścittasyaikāgratārūpaḥ
                                        pariṇāmaḥ sa yoga ityuktaṃ bhavati| ekāgre
                                        bahirvṛttinirodhaḥ| niruddhe ca sarvāsāṃ vṛttināṃ
                                        saṃskārāṇāṃ ca pravilaya ityanayoreva bhūmyoryogasya
                                        sambhavaḥ||2||</p>
                                <p>idānīṃ sūtrakāraścittavṛttinirodhapadāni vyākhyātukāmaḥ prathamaṃ
                                        cittapadaṃ vyācaṣṭe --- tadā draṣṭuḥ svarūpe+avasthānam
                                        ||samādhi 3||</p>
                                <p>vṛttiḥ --- draṣṭuḥ puruṣasya tasmin kāle svarūpe
                                        cinmātratāyāmavasthānaṃ sthitirbhavati| ayamarthaḥ ---
                                        utpannavivekakhyāteścitsaṃkramābhāvāt
                                        kartṛtvābhimānanivṛttau procchannapariṇāmāyāṃ buddhāvātmanaḥ
                                        svarūpeṇāvasthānaṃ sthitirbhavati ||3||</p>
                                <p>vyutthānadaśāyāṃ tu tasya kiṃ rūpamityāha ---
                                        vṛttisārūpyamitaratra ||samādhi 4||</p>
                                <p>vṛttiḥ --- itaratra yogādanyasmin kāle vṛttayo yā
                                        vakṣyamāṇalakṣaṇāstābhiḥ sārūpyaṃ tadrūpatvam| ayamarthaḥ
                                        --- yādṛśyo vṛttayaḥ sukhaduḥkhamohātmikāḥ prādurbhavanti
                                        tādṛgrūpa eva saṃvedyate vyavahartṛbhiḥ puruṣaḥ| tadevaṃ
                                        yasminnekāgratayā pariṇate citiśakteḥ svasmin rūpe
                                        pratiṣṭhānaṃ bhavati yasmiṃścendriyavṛttidvāreṇa
                                        viṣayākāreṇa pariṇate puruṣastadrūpākāra iva paribhāvyate|
                                        yathā jalataraṅgeṣu calatsu candraścalanniva pratibhāṣate
                                        taccittam ||4||</p>
                                <p>vṛttipadaṃ vyākhyātumāha --- vṛttayaḥ pañcatayyaḥ kliṣṭā+akliṣṭāḥ
                                        ||samādhi 5||</p>
                                <p>vṛttiḥ --- vṛttayaścittapariṇāmaviśeṣāḥ|
                                        vṛttisamudāyalakṣaṇasyā+avayavino yā+avayavabhūtā
                                        vṛttayastadapekṣayā tayappratyayaḥ (aṣṭā0 5|2|42)| etaduktaṃ
                                        bhavati --- pañca vṛttayaḥ kīdṛśyaḥ| kliṣṭā akliṣṭāḥ|
                                        kleśairvakṣyamāṇalakṣaṇairākrāntāḥ kliṣṭāḥ| tadviparītā
                                        akliṣṭāḥ ||5||</p>
                                <p>etā eva pañca vṛttayaḥ saṅkṣipya uddiśyante ---
                                        pramāṇaviparyayavikalpanidrāsmṛtayaḥ ||samādhi 6|| vṛttiḥ
                                        --- āsāṃ krameṇa lakṣaṇamāha --- pratyakṣānumānāgamāḥ
                                        pramāṇāni ||samādhi 7||</p>
                                <p>vṛttiḥ --- atrātiprasiddhatvāt pramāṇānāṃ śāstrakāreṇa
                                        bhedanirūpaṇenaiva gatatvāllakṣaṇasya pṛthak lakṣaṇaṃ na
                                        kṛtam| pramāṇalakṣaṇantu --- avisaṃvādi jñānaṃ pramāṇamiti|
                                        indriyadvāreṇa bāhyavastūparāgāccittasya
                                        tadviṣayasāmānyaviśeṣātmano+arthasya viśeṣāvadhāraṇapradhānā
                                        vṛttiḥ pratyakṣam| gṛhītasambandhālliṅgālliṅgini
                                        sāmānyādhyavasāyo+anumānam| āptavacanamāgamaḥ ||7||</p>
                                <p>evaṃ pramāṇarūpāṃ vṛttiṃ vyākhyāya viparyayarūpāmāha ---
                                        viparyayo mithyājñānamatadrūpapratiṣṭham ||samādhi 8||
                                        vṛttiḥ --- atathābhūte+arthe tathotpadyamānaṃ jñānaṃ
                                        viparyayaḥ| yathā śuktikāyāṃ rajatajñānam|
                                        atadrūpapratiṣṭhamiti| tasyārthasya yadrūpaṃ tasmin rūpe na
                                        pratiṣṭhati tasyārthasya yat pāramārthikaṃ rūpaṃ na tat
                                        pratibhāsayatīti yāvat|
                                        saṃśayo+apyatadrūpapratiṣṭhitatvānmithyājñānam| yathā
                                        sthāṇurvā puruṣo veti ||8||</p>
                                <p>vikalpavṛttiṃ vyākhātumāha --- śabdajñānānupātī vastuśūnyo
                                        vikalpaḥ ||samādhi 9||</p>
                                <p>vṛttiḥ --- śabdajanitaṃ jñānaṃ śabdajñānaṃ| tadanupatituṃ śīlaṃ
                                        yasya saḥ śabdajñānānupātī| vastunastathātvamanapekṣamāṇo
                                        yo+adhyavasāyaḥ sa vikalpa ityucyate| yathā puruṣasya
                                        caitanyaṃ svarūpamiti| atra devadattasya kambala iti
                                        śabdajanite jñāne ṣaṣṭhyā yo+adhyavasito
                                        bhedastamihāvidyamānamapi samāropya pravartate+adhyavasāyaḥ|
                                        vastutastu caitanyameva puruṣaḥ ||9||</p>
                                <p>nidrāṃ vyākhyātumāha --- abhāvapratyayālambanā vṛttirnidrā
                                        ||samādhi 10||</p>
                                <p>vṛttiḥ --- abhāvapratyaya ālambanaṃ yasyāḥ sā tathoktā| etaduktaṃ
                                        bhavati --- yā santatamudriktatvāttamasaḥ
                                        samastaviṣayaparityāgena pravartate vṛttiḥ sā nidrā|
                                        tasyāśca sukhamahamasvāpsamiti smṛtidarśanāt
                                        smṛteścānubhavavyatirekeṇānupapattervṛttittvam ||10||</p>
                                <p>smṛtiṃ vyākhyātumāha --- anubhūtaviṣayāsampramoṣaḥ smṛtiḥ
                                        ||samādhi 11||</p>
                                <p>vṛttiḥ --- pramāṇenānubhūtasya viṣayasya yo+ayamasampramoṣaḥ
                                        saṃskāradvāreṇa buddhāvārohaḥ sā smṛtiḥ| tatra
                                        pramāṇaviparyayavikalpā jāgradavasthāḥ| tā eva
                                        tadanubhavabalāt prakṣīyamāṇāḥ svapnaḥ [pā0 pratyakṣāyamāṇāḥ
                                        svapnāḥ]| nidrā tvasaṃvedyamānaviṣayā| smṛtiśca
                                        pramāṇaviparyayavikalpanidrānimittaḥ ||11||</p>
                                <p>evaṃ vṛttīrvyākhyāya sopāyaṃ nirodhaṃ vyākhyātumāha ---
                                        abhyāsavairāgyābhyāṃ tannirodhaḥ ||samādhi 12||</p>
                                <p>vṛttiḥ --- abhyāsavairāgye vakṣyamāṇalakṣaṇe tābhyāṃ
                                        prakāśapravṛttiniyamarūpā yā vṛttayastāsāṃ nirodho
                                        bhavatītyuktaṃ bhavati| tāsāṃ
                                        vinivṛttabāhyābhiniveśānāmantarmukhatayā svakāraṇa eva citte
                                        śaktirūpatayā+avasthānam| tatra viṣayadoṣadarśanajena
                                        vairāgyeṇa tadvaimukhyamutpādyate| abhyāsena ca sukhajanakaṃ
                                        śāntapravāhapradarśanadvāreṇa dṛḍhasthairyamutpādyate|
                                        itthaṃ tābhyāṃ bhavati cittavṛttinirodhaḥ ||12||</p>
                                <p>abhyāsaṃ vyākhyātumāha --- tatra sthitau yatno+abhyāsaḥ ||samādhi
                                        13|| vṛttiḥ --- vṛttirahitasya cittasya svarūpaniṣṭhaḥ
                                        pariṇāmaḥ sthitistasyāṃ yatna utsāhaḥ punaḥpunastathātvena
                                        cetasi niveśanamabhyāsa ityucyate ||13||</p>
                                <p>tasyaiva viśeṣamāha --- sa tu
                                        dīrghakālādaranairantaryasatkārāsevito dṛḍhabhūmiḥ ||samādhi
                                        14||</p>
                                <p>vṛttiḥ --- bahukālaṃ nairantaryeṇādarātiśayena ca sevyamāno
                                        dṛḍhabhūmiḥ sthiro bhavati| dārḍhyāya prabhavatītyarthaḥ
                                        ||14||</p>
                                <p>vairāgyasya lakṣaṇamāha --- dṛṣṭānuśravikaviṣayavitṛṣṇasya
                                        vaśīkārasaṃjñā vairāgyam ||samādhi 15||</p>
                                <p>vṛttiḥ --- dvividho hi viṣayo dṛṣṭa ānuśravikaśca| dṛṣṭa
                                        ihaivopalabhyamānaḥ śabdādiḥ| devalokādāvānuśravikaḥ|
                                        anuśrūyate gurumukhādityanuśravo vedastata āgata
                                        ānuśravikaḥ| tayordvayorapi viṣayayoḥ
                                        pariṇāmavirasatvadarśanādvigatagardhasya yā vaśīkārasaṃjñā
                                        mamaite vaśyā nāhameteṣāṃ vaśya iti yo+ayaṃ
                                        vimarśastadvairāgyamucyate ||15||</p>
                                <p>tasyaiva viśeṣamāha --- tatparaṃ puruṣakhyāterguṇavaitṛṣṇyam
                                        ||samādhi 16||</p>
                                <p>vṛttiḥ --- tadvairāgyaṃ paraṃ prakṛṣṭaṃ prathamaṃ vairāgyaṃ
                                        viṣayaviṣayaṃ dvitīyaṃ
                                        guṇaviṣayamutpannaguṇapuruṣavivekakhyātereva bhavati|
                                        nirodhasamādheratyantānukūlatvāt ||16||</p>
                                <p>evaṃ yogasya svarūpamuktvā samprajñātasvarūpabhedamāha ---
                                        vitarkavicārānandāsmitārūpānugamātsamprajñātaḥ ||samādhi
                                        17||</p>
                                <p>vṛttiḥ --- samādhiriti śeṣaḥ| samyak saṃśayaviparyayarahitatvena
                                        prajñāyate prakarṣeṇa jñāyate bhāvyasya rūpaṃ yena sa
                                        samprajñātaḥ samādhirbhāvanāviśeṣaḥ| sa
                                        vitarkādibhedāccaturvidhaḥ --- savitarkaḥ savicāraḥ sānandaḥ
                                        sāsmitaśca| bhāvanā bhāvyasya viṣayāntaraparihāreṇa cetasi
                                        punaḥpunarniveśanam| bhāvyaṃ ca dvividham ---
                                        īśvarastattvāni ca| tānyapi dvividhāni jaḍājaḍabhedāt|
                                        jaḍāni caturviṃśatiḥ| ajaḍaḥ puruṣaḥ| tatra yadā
                                        mahābhūtānīndriyāṇi sthūlāni viṣayatvenādāya
                                        pūrvāparānusandhānena śabdārthollekhasambhedena ca bhāvanā
                                        kriyate tadā savitarkaḥ samādhiḥ| asminnevāvalambane
                                        pūrvāparānusandhānaśabdollekhaśūnyatvena yadā bhāvanā
                                        pravartate tadā nirvitarkaḥ| tanmātrāntaḥkaraṇalakṣaṇaṃ
                                        sūkṣmaviṣayamālambya tasya deśakāladharmāvacchedena yadā
                                        bhāvanā tadā savicāraḥ| tasminnevāvalambane
                                        deśakāladharmāvacchedaṃ vinā dharmimātrāvabhāsitvena bhāvanā
                                        kriyamāṇā nirvicāra ityucyate| evaṃparyantaḥ samādhiḥ
                                        grāhyasamāpattiriti vyapadiśyate| yadā tu
                                        rajastamoleśānuviddhamantaḥkaraṇasattvaṃ bhāvyate tadā
                                        guṇabhāvāccitiśakteḥ sukhaprakāśamayasya sattvasya
                                        bhāvyamānasyodrekāt sānandaḥ samādhirbhavati| tasminneva
                                        samādhau ye baddhadhṛtayastattvāntaraṃ pradhānapuruṣarūpaṃ
                                        na paśyanti te vigatadehāhaṃkāratvādvidehaśabdavācyāḥ| iyaṃ
                                        grahaṇasamāpattiḥ| tataḥ paraṃ
                                        rajastamoleśānabhibhūtaśuddhasattvamālambanīkṛtya yā
                                        pravartate bhāvanā tasyāṃ grāhyasya
                                        nyagbhāvāccitiśakterudrekāt sattāmātrāvaśeṣatvena samādhiḥ
                                        sāsmita ityucyate| na cāhaṃkārāsmitayorabhedaḥ śaṅkanīyaḥ|
                                        yato yatrāntaḥkaraṇamahamiti ullekhena viṣayān vedayate
                                        so+ahaṃkāraḥ| yatrāntarmukhatayā pratilomapariṇāme
                                        prakṛtilīne cetasi sattāmātramavabhāti sā+asmitā| asminneva
                                        samādhau ye kṛtaparitoṣāḥ paraṃ paramātmānaṃ puruṣaṃ na
                                        paśyanti teṣāṃ cetasi svakāraṇe layamupāgate prakṛtilayā
                                        ityucyante| ye paraṃ puruṣaṃ jñātvā bhāvanāyāṃ pravartante
                                        teṣāmiyaṃ vivekakhyātirgrahītṛsamāpattirityucyate| tatra
                                        samprajñāte samādhau catasro+avasthāḥ
                                        śaktirūpatayā+avatiṣṭhante| tatraikaikasyāstyāga
                                        uttarottareti caturavastho+ayaṃ samprajñātaḥ samādhiḥ ||17||
                                        asamprajñātamāha --- virāmapratyayābhyāsapūrvaḥ
                                        saṃskāraśeṣo+anyaḥ ||samādhi 18||</p>
                                <p>vṛttiḥ --- viramyate+aneneti virāmo vitarkādicintātyāgaḥ|
                                        virāmaścāsau pratyayaśceti virāmapratyayaḥ| tasyābhyāsaḥ
                                        paunaḥpunyena cetasi niveśanam| tatra yā kācidvṛttirullasati
                                        tasyā neti netīti nairantaryeṇa paryudasanaṃ
                                        virāmapratyayābhyāsaḥ| tatpūrvaḥ samprajñātasamādhiḥ|
                                        saṃskāraśeṣo+anyastadvilakṣaṇo+ayamasamprajñāta ityarthaḥ|
                                        na tatra kiñcidvedyam| asamprajñāto nirbījaḥ samādhiḥ| iha
                                        caturvidhaścittasya pariṇāmaḥ --- vyutthānaṃ
                                        samādhiprārambha ekāgratā nirodhaśca| tatra kṣiptamūḍhe
                                        cittabhūmī vyutthānam| vikṣiptā bhūmiḥ satvodrekāt
                                        samādhiprārambhaḥ| niruddhaikāgrate ca paryantabhūmī|
                                        pratipariṇāmaṃ ca saṃskārāḥ| tatra vyutthānajanitāḥ
                                        saṃskārāḥ samādhiprārambhajaiḥ saṃskāraiḥ pratyāhanyante|
                                        tajjāścaikāgratājaiḥ| nirodhajanitairekāgratājā nirodhajāḥ
                                        saṃskārāḥ svarūpaṃ ca hanyante| yathā suvarṇasaṃvalitaṃ
                                        dhmāyamānaṃ sīsakamātmānaṃ suvarṇamalaṃ ca nirdahati|
                                        evamekāgratājanitān saṃskārān nirodhajāḥ svātmānaṃ ca
                                        nirdahanti ||18||</p>
                                <p>tadevaṃ yogasya svarūpaṃ bhedaṃ ca saṃkṣepeṇopāyāṃścābhidhāya
                                        vistārarūpeṇopāyaṃ yogābhyāsapradarśanapūrvakamupakramate
                                        --- bhavapratyayo videhaprakṛtilayānām ||samādhi 19||</p>
                                <p>vṛttiḥ --- videhāḥ prakṛtilayāśca vitarkādibhūmikāsūtre (1|17)
                                        vyākhyātāḥ| teṣāṃ samādhirbhavapratyayaḥ| bhavaḥ saṃsāraḥ sa
                                        eva pratyayaḥ kāraṇaṃ yasya sa bhavapratyayaḥ| ayamarthaḥ
                                        --- ādhimātrāntarbhūtā eva te saṃsāre [āvirbhūtā eva saṃsāre
                                        te] tathāvidhasamādhibhājo bhavanti| teṣāṃ
                                        paratattvā+adarśanādyogābhāso+ayam| ataḥ paratattvajñāne
                                        tadbhāvanāyāṃ ca muktikāmena mahān yatno vidheya
                                        ityetadarthamupadiṣṭam ||19||</p>
                                <p>tadanyeṣāntu --- śraddhāvīryasmṛtisamādhiprajñāpūrvaka itareṣām
                                        ||samādhi 20||</p>
                                <p>vṛttiḥ --- videhaprakṛtilayavyatiriktānāṃ śraddhādipūrvakaḥ
                                        śraddhādayaḥ pūrve upāyā yasya sa śraddhādipūrvakaḥ| te ca
                                        śraddhādayaḥ kramādupāyopeyabhāvena pravartamānāḥ
                                        samprajñātasamādherupāyatāṃ pratipadyante| tatra śraddhā
                                        yogaviṣaye cetasaḥ prasādaḥ| vīryamutsāhaḥ|
                                        smṛtiranubhūtāsampramoṣaḥ| samādhirekāgratā| prajñā
                                        prajñātavyavivekaḥ| tatra śraddhāvato vīryaṃ jāyate
                                        yogaviṣaya utsāhavān bhavati| sotsāhasya ca pāścātyāsu
                                        bhūmiṣu smṛtirutpadyate| tatsmaraṇācca cetaḥ samādhīyate|
                                        samāhitacittaśca bhāvyaṃ samyagvivekena jānāti| ta ete
                                        samprajñātasya samādherupāyāstasyābhyāsāt parācca
                                        vairāgyādbhavatyasamprajñātaḥ ||20||</p>
                                <p>uktopāyavatāṃ yogināmupāyabhedādbhedānāha ---
                                        tīvrasaṃvegānāmāsannaḥ ||samādhi 21||</p>
                                <p>vṛttiḥ --- samādhilābha iti śeṣaḥ| saṃvegaḥ kriyāheturdṛḍhataraḥ
                                        saṃskāraḥ| sa tīvro yeṣāmadhimātropāyānāṃ teṣāmāsannaḥ
                                        samādhilābhaḥ samādhiphalaṃ cāsannaṃ bhavati| śīghrameva
                                        sampadyata ityarthaḥ ||21||</p>
                                <p>ke te tīvrasaṃvegā ityāha --- mṛdumadhyādhimātratvāttato+api
                                        viśeṣaḥ ||samādhi 22||</p>
                                <p>vṛttiḥ --- tebhya upāyebhyo mṛdvādibhedabhinnebhya upāyavatāṃ
                                        viśeṣo bhavati| mṛdurmadhyo+adhimātra ityupāyabhedāḥ| te
                                        pratyekaṃ mṛdusaṃvegamadhyasaṃvegatīvrasaṃvegabhedāt tridhā|
                                        tadbhedena ca nava yogino bhavanti --- mṛdūpāyo mṛdusaṃvego
                                        madhyasaṃvegastīvrasaṃvegaśca| madhyopāyo mṛdusaṃvego
                                        madhyasaṃvegastīvrasaṃvegaśca| adhimātropāyo mṛdusaṃvego
                                        madhyasaṃvegastīvrasaṃvegaśca| adhimātra upāye tīvre saṃvege
                                        ca mahān yatnaḥ kartavya iti bhedopadeśaḥ ||22||
                                        idānīmetadupāyavilakṣaṇaṃ sugamamupāyāntaraṃ darśayitumāha
                                        --- īśvarapraṇidhānādvā ||samādhi 23||</p>
                                <p>vṛttiḥ --- īśvaro vakṣyamāṇalakṣaṇaḥ| tatra praṇidhānaṃ
                                        bhaktiviśeṣo viśiṣṭamupāsanaṃ sarvakriyāṇāṃ tatrārpaṇam|
                                        viṣayasukhādikaṃ phalamanicchan sarvāḥ kriyāstasmin
                                        paramagurāvarpayati| tatpraṇidhānaṃ samādhestatphalalābhasya
                                        ca prakṛṣṭa upāyaḥ ||23||</p>
                                <p>īśvarasya praṇidhānāt samādhilābha ityuktam| tatreśvarasya
                                        svarūpaṃ pramāṇaṃ prabhāvaṃ vācakamupāsanākramaṃ tatphalaṃ
                                        ca krameṇa vaktumāha --- kleśakarmavipākāśayairaparāmṛṣṭaḥ
                                        puruṣaviśeṣa īśvaraḥ ||samādhi 24||</p>
                                <p>vṛttiḥ --- kliśnantīti kleśā avidyādayo vakṣyamāṇāḥ|
                                        vihitaniṣiddhavyāmiśrarūpāṇi karmāṇi| vipacyanta iti vipākāḥ
                                        karmaphalāni jātyāyurbhogāḥ| āphalavipākāccittabhūmau śerata
                                        ityāśayo vāsanākhyasaṃskāraḥ| tairaparāmṛṣṭastriṣvapi kāleṣu
                                        na saṃspṛṣṭaḥ| puruṣaviśeṣo+anyebhyaḥ puruṣebhyo viśiṣyate
                                        iti viśeṣa īśvaraḥ īśanaśīla icchāmātreṇa
                                        sakalajagaduddharaṇakṣamaḥ| yadyapi sarveṣāmātmaṇāṃ
                                        kleśādisparśo nāsti tathāpi cittagatāsteṣāmupadiśyante|
                                        yathā yoddhṛgato jayaparājayau svāminaḥ| asya tu triṣvapi
                                        kāleṣu tathāvidho+api kleśādiparāmarśo nāsti| ataḥ
                                        savilakṣaṇa eva bhagavānīśvaraḥ| tasya ca
                                        tathāvidhamaiśvaryamanādeḥ sattvotkarṣāt| tasya
                                        sattvotkarṣasya prakṛṣṭājjñānādeva| na
                                        cānayorjñānaiśvaryayoritaretarāśrayatvaṃ
                                        parasparānapekṣatvāt| te dve jñānaiśvarye īśvarasattve
                                        vartamāne anādibhūte tena tathāvidhena sattvena
                                        tasyānādireva sambandhaḥ|
                                        prakṛtipuruṣasaṃyogaviyogayorīśvarecchāvyatirekeṇānupapatteḥ|
                                        yathetareṣāṃ prāṇināṃ sukhaduḥkhamohātmakatayā pariṇataṃ
                                        cittaṃ nirmale sāttvike dharmānuprakhye pratisaṅkrāntaṃ
                                        cicchāyāsaṃkrānte saṃvedyaṃ bhavati naivamīśvarasya| tasya
                                        kevala eva sāttvikaḥ pariṇāma utkarṣavānanādisambandhena
                                        bhogyatayā vyavasthitaḥ| ataḥ puruṣāntaravilakṣaṇatayā sa
                                        eva īśvaraḥ| muktātmanāntu punaḥpunaḥ kleśādiyogastaistaiḥ
                                        śāstroktairupāyairnivartitaḥ| asya punaḥ sarvadaiva
                                        tathāvidhatvānna muktātmatulyatvam| na ceśvarāṇāmanekatvam|
                                        teṣāṃ tulyatve bhinnābhiprāyatvāt kāryasyaivānupapatteḥ|
                                        utkarṣāpakarṣayuktatve ya evotkṛṣṭaḥ sa eveśvarastatraiva
                                        kāṣṭhāprāptatvādaiśvaryasya ||24||</p>
                                <p>evamīśvarasya svarūpamabhidhāya pramāṇamāha --- tatra niratiśayaṃ
                                        sārvajñyabījam ||samādhi 25||</p>
                                <p>vṛttiḥ --- tasmin bhagavati sarvajñatvasya
                                        yadbījamatītānāgatādigrahaṇasyālpatvaṃ mahatvaṃ ca
                                        mūlatvādbījamiva bījam| tat tatra niratiśayaṃ kāṣṭhāṃ
                                        prāptam| dṛṣṭā hyalpatvamahatvādīnāṃ dharmāṇāṃ sātiśayānāṃ
                                        kāṣṭhāprāptiḥ| yathā paramāṇāvalpatvasyākāśe
                                        paramamahatvasya| evaṃ jñānādayo+api cittadharmāstāratamyena
                                        paridṛśyamānāḥ kvacinniratiśayatāmāsādayanti| yatra caite
                                        niratiśayāḥ sa īśvaraḥ| yadyapi sāmānyamātre+anumānasya
                                        paryavasitatvānna viśeṣāvagatiḥ sambhavati tathāpi
                                        śāstrādasya sarvajñatvādayo viśeṣā avagantavyāḥ| tasya
                                        svaprayojanābhāve kathaṃ prakṛtipuruṣayoḥ
                                        saṃyogaviyogāvāpādayatīti nā+a+aśaṅkanīyaṃ tasya
                                        kāruṇikatvādbhūtānugraha eva prayojanam|
                                        kalpapralayamahāpralayeṣu niḥśeṣān saṃsāriṇa uddhariṣyāmīti
                                        tasyādhyavasāyaḥ| yadyasyeṣṭaṃ tattasya prayojanamiti ||25||
                                        evamīśvarasya pramāṇamabhidhāya prabhāvamāha --- sa
                                        pūrveṣāmapi guruḥ kālenānavacchedāt ||samādhi 26||</p>
                                <p>vṛttiḥ --- ādyānāṃ sraṣṭṝṇāṃ brahmādīnāmapi sa gururupadeṣṭā
                                        yataḥ sa kālena nāvacchidyate+anāditvāt| teṣāṃ brahmādīnāṃ
                                        punarādimattvādasti kālenāvacchedaḥ ||26||</p>
                                <p>evaṃ prabhāvamuktvopāsanopayogāya vācakamāha --- tasya vācakaḥ
                                        praṇavaḥ ||samādhi 27||</p>
                                <p>vṛttiḥ --- itthamuktasvarūpasyeśvarasya vācako+abhidhāyakaḥ
                                        prakarṣeṇa nūyate stūyate+aneneti nauti stautīti vā praṇava
                                        oṃkāraḥ| tayośca vācyavācakalakṣaṇaḥ sambandho nityaḥ
                                        saṃketena prakāśyate na tu kenacit kriyate| yathā
                                        pitāputrayorvidyamāna eva sambandho+asyāyaṃ pitā+asyāyaṃ
                                        putra iti kenacit prakāśyate ||27||</p>
                                <p>upāsanamāha --- tajjapastadarthabhāvanam ||samādhi 28||</p>
                                <p>vṛttiḥ --- tasya sārdhatrimātrikasya praṇavasya japo
                                        yathāvaduccāraṇaṃ tadvācyasya ceśvarasya bhāvanaṃ
                                        punaḥpunaścetasi niveśanamekāgratāyā upāyaḥ| ataḥ
                                        samādhisiddhaye yoginā praṇavo japyastadartha īśvaraśca
                                        bhāvanīya ityuktaṃ bhavati ||28||</p>
                                <p>upāsanāyāḥ phalamāha --- tataḥ
                                        pratyakcetanā+adhigamo+apyantarāyābhāvaśca ||samādhi 29||
                                        vṛttiḥ --- tasmājjapāttadarthabhāvanāyāśca yoginaḥ
                                        pratyakcetanā+adhigamo bhavati| viṣayaprātikūlyena
                                        svāntaḥkaraṇābhimukhamañcati yā cetanā dṛkśaktiḥ sā
                                        pratyakcetanā tadadhigamo jñānaṃ bhavatītyarthaḥ| antarāyā
                                        vakṣyamāṇāḥ| teṣāmabhāvaḥ śaktipratibandho+api bhavati
                                        ||29|| atha ke+antarāyā ityāśaṅkāyāmāha ---
                                        vyādhistyānasaṃśayapramādālasyāviratibhrāntidarśanālabdhabhūmikatvānavasthitatvāni
                                        cittavikṣepāste+antarāyāḥ ||samādhi 30||</p>
                                <p>vṛttiḥ --- navaite rajastamobalāt pravartamānāścittasya vikṣepā
                                        bhavanti| tairekāgratāvirodhibhiścittaṃ vikṣipyata
                                        ityarthaḥ| tatra vyādhirdhātuvaiṣamyanimitto jvarādiḥ|
                                        styānamakarmaṇyatā cittasya| ubhayakoṭyālambanaṃ jñānaṃ
                                        saṃśayaḥ --- yogaḥ sādhyo na veti| pramādo+anavadhānatā
                                        samādhisādhaneṣvaudāsīnyam| ālasyaṃ kāyacittayorgurutvaṃ
                                        yogaviṣaye pravṛttyabhāvahetuḥ| aviratiścittasya
                                        viṣayasamprayogātmā gardhaḥ| bhrāntidarśanaṃ śuktikāyāṃ
                                        rajatavadviparyayajñānam| alabdhabhūmikatvaṃ
                                        kutaścinnimittāt samādhibhūmeralābho+asamprāptiḥ|
                                        anavasthitattvaṃ labdhāyāmapi bhūmau cittasya
                                        tatrāpratiṣṭhā| ta ete samādherekāgratāyā yathāyogaṃ
                                        pratipakṣatvādantarāyā ityucyate ||30||
                                        cittavikṣepakārakānanyānapyantarāyān pratipādayitumāha ---
                                        duḥkhadaurmanasyāṅgamejayatvaśvāsapraśvāsā vikṣepasahabhuvaḥ
                                        ||samādhi 31||</p>
                                <p>vṛttiḥ --- kutaścinnimittādutpanneṣu vikṣepeṣu ete duḥkhādayaḥ
                                        pravartante| tatra duḥkhaṃ cittasya rajasaḥ pariṇāmo
                                        bādhanālakṣaṇo yadbādhāt prāṇinastadupaghātāya pravartante|
                                        daurmanasyaṃ bāhyābhyantaraiḥ kāraṇairmanaso dauḥsthyam|
                                        aṅgamejayatvaṃ sarvāṅgīno vepathurāsanamanaḥsthairyasya
                                        bādhakaḥ| prāṇo yadbāhyaṃ vāyumācāmati sa śvāsaḥ, yat
                                        kauṣṭhyaṃ vāyuṃ niḥśvasiti sa praśvāsaḥ| ete vikṣepaiḥ saha
                                        pravartamānā yathoditābhyāsavairāgyābhyāṃ niroddhavyā
                                        ityeṣāmupadeśaḥ ||31||</p>
                                <p>sopadravavikṣepapratiṣedhārthamupāyāntaramāha ---
                                        tatpratiṣedhārthamekatattvābhyāsaḥ ||samādhi 32||</p>
                                <p>vṛttiḥ --- teṣāṃ vikṣepāṇāṃ pratiṣedhārthamekasmin
                                        kasmiṃścidabhimate tattve+abhyāsaścetasaḥ
                                        punaḥpunarniveśanaṃ kāryaḥ| yadbalāt
                                        pratyuditāyāmekāgratāyāṃ te vikṣepāḥ praṇāśamupayānti ||32||
                                        idānīṃ cittasaṃskārāpādakaparikarmakathanamupāyāntaramāha
                                        --- maitrīkaruṇāmuditopekṣāṇāṃ
                                        sukhaduḥkhapuṇyāpuṇyaviṣayānāṃ bhāvanātaścittaprasādanam
                                        ||samādhi 33||</p>
                                <p>vṛttiḥ --- maitrī sauhārdam| karuṇā kṛpā| muditā harṣaḥ|
                                        upekṣaudāsīnyam| etā yathākramaṃ sukhiteṣu duḥkhiteṣu
                                        puṇyavatsvapuṇyavatsu ca vibhāvayet| tathāhi --- sukhiteṣu
                                        sādhuṣu eṣāṃ sukhitvamiti maitrīṃ kuryānna tu īrṣyām|
                                        duḥkhiteṣu kathaṃ nu nāmaiṣāṃ duḥkhanivṛttiḥ syāditi
                                        kṛpāmeva kuryānna tāṭasthyam| puṇyavatsu puṇyānumodanena
                                        harṣameva kuryānna tu kimete puṇyavanta iti vidveṣam|
                                        apuṇyavatsu caudāsīnyameva bhāvayennānumodanaṃ na vā dveṣam|
                                        sūtre sukhaduḥkhādiśabdaistadvantaḥ pratipāditāḥ| tadevaṃ
                                        maitryādiparikarmaṇā citte prasīdati sukhena
                                        samādherāvirbhāvo bhavati| parikarma caitadbāhyaṃ karma|
                                        yathā gaṇite miśrakādivyavahāro gaṇitaniṣpattaye
                                        saṃkalitādikarmopakārakatvena pradhānakarmaniṣpattaye
                                        bhavatyevaṃ dveṣarāgādipratipakṣabhūtamaitryādibhāvanayā
                                        samutpāditaprasādaṃ cittaṃ samprajñātādisamādhiyogyaṃ
                                        sampadyate| rāgadveṣāveva mukhyatayā vikṣepamutpādayataḥ|
                                        tau cet samūlamunmūlitau syātāṃ tadā prasannatvānmanaso
                                        bhavatyekāgratā ||33||</p>
                                <p>upāyāntaramāha --- pracchardanavidhāraṇābhyāṃ vā prāṇasya
                                        ||samādhi 34||</p>
                                <p>vṛttiḥ --- pracchardanaṃ kauṣṭyasya vāyoḥ
                                        prayatnaviśeṣānmātrāpramāṇena bahirniḥsāraṇam|
                                        mātrāpramāṇenaiva prāṇasya vāyorbahirgativicchedo vidhāraṇā|
                                        sā ca dvābhyāṃ prakārābhyāṃ bāhyasyābhyantarāpūraṇena
                                        pūritasya vā tatraiva nirodhena| tadevaṃ
                                        recakapūrakakumbhakastrividhaḥ prāṇāyāmaścittasya
                                        sthitimekāgratāyāṃ nibadhnāti sarvāsāmindriyavṛttīnāṃ
                                        prāṇavṛttipūrvakatvāt| manaḥprāṇayośca
                                        svavyāpāraparasparamekayogakṣematvājjīyamāṇaḥ prāṇaḥ
                                        samastendriyavṛttinirodhadvāreṇa cittasyaikāgratāyāṃ
                                        prabhavati| samastadoṣakṣayakāritvaṃ cāsyāgame śrūyate|
                                        doṣakṛtāśca sarvā vikṣepavṛttayaḥ| ato
                                        doṣanirharaṇadvāreṇāpyasyaikāgratāyāṃ sāmarthyam ||34||
                                        idānimupāyāntarapradarśanopakṣepeṇa samprajñātasya samādheḥ
                                        pūrvāṅgaṃ kathayati --- viṣayavatī vā pravṛtirutpannā
                                        sthitinibandhinī ||samādhi 35||</p>
                                <p>vṛttiḥ --- manasa iti vākyaśeṣaḥ| viṣayā
                                        gandharasarūpasparśaśabdāste vidyante phalatvena yasyāḥ sā
                                        viṣayavatī pravṛttirmanasaḥ sthairyaṃ karoti| tathāhi
                                        nāsāgre cittaṃ dhārayato divyagandhasaṃvidupajāyate| tādṛśya
                                        eva jihvāgre rasasaṃbit| tālvagre rūpasaṃvit| jihvāmadhye
                                        sparśasaṃvit| jihvāmūle śabdasaṃvit| tadevaṃ
                                        tattadindriyadvāreṇa tasmiṃstasminviṣaye divye jāyamānā
                                        saṃviccittasyaikāgratāyā heturbhavati| asti yogasya
                                        phalamiti yoginaḥ samāśvāsotpādanāt ||35||</p>
                                <p>evamvidhamevopāyāntaramāha --- viśokā vā jyotiṣmatī ||samādhi
                                        36||</p>
                                <p>vṛttiḥ --- pravṛttirutpannā cittasya sthitinibandhinīti
                                        vākyaśeṣaḥ| jyotiḥśabdena sāttvikaḥ prakāśa ucyate| sa
                                        praśasto bhūyānatiśayavāṃśca vidyate yasyāḥ sā jyotiṣmatī
                                        pravṛttiḥ| viśokā vigataḥ sukhamayasattvābhyāsavaśācchoko
                                        rajaḥpariṇāmo yasyāḥ sā viśokā cetasaḥ sthitinibandhinī|
                                        ayamarthaḥ --- hṛtpadmasampūṭamadhye
                                        praśāntakallolakṣīrodadhiprakhyaṃ cittasya sattvaṃ
                                        bhāvayataḥ prajñālokāt sarvavṛttikṣaye cetasaḥ
                                        sthairyamutpadyate ||36|| upāyāntarapradarśanadvāreṇa
                                        samprajñātasamādherviṣayaṃ darśayati --- vītarāgaviṣayaṃ vā
                                        cittam ||samādhi 37|| vṛttiḥ --- manasaḥ sthitinibandhanaṃ
                                        bhavatīti śeṣaḥ| vītarāgaḥ parityaktaviṣayābhilāṣastasya
                                        yaccittaṃ parihṛtakleśaṃ tadālambanīkṛtaṃ cetasaḥ
                                        sthitiheturbhavati ||37||</p>
                                <p>evaṃvidhamupāyāntaramāha --- svapnanidrājñānālambanaṃ vā
                                        ||samādhi 38||</p>
                                <p>vṛttiḥ --- pratyastamitabāhyendriyavṛttermanomātreṇaiva yatra
                                        bhoktṛtvamātmanaḥ sa svapnaḥ| nidrā pūrvoktalakṣaṇā|
                                        tadālambanaṃ svapnālambanaṃ nidrālambanaṃ vā
                                        jñānamālambyamānaṃ cetasaḥ sthitiṃ karoti ||38||
                                        nānārucitvāt prāṇināṃ yasmin kasmiṃścidvastuni yoginaḥ
                                        śraddhā bhavati| tasya dhyānenāpīṣṭasiddhiriti
                                        pratipādayitumāha --- yathābhimatadhyānādvā ||samādhi 39||
                                        vṛttiḥ --- yathābhiprete vastuni bāhye candrādāvabhyantare
                                        nāḍicakrādau vā bhāvyamāne cetaḥ sthirībhavati ||39||
                                        evamupāyān pradarśya phaladarśanāyāha ---
                                        paramāṇuparamamahattvānto+asya vaśīkāraḥ ||samādhi 40||
                                        vṛttiḥ --- ebhirupāyaiścittasya sthairyaṃ bhāvayato yoginaḥ
                                        sūkṣmaviṣayabhāvanādvāreṇa paramāṇvanto
                                        vaśīkāro+apratighātarūpo jāyate| na kvacit paramāṇuparyante
                                        sūkṣme viṣaye+asya manaḥ pratihanyate ityarthaḥ| evaṃ
                                        sthūlamākāśādiparamamahatvaparyantaṃ bhāvayato na
                                        kvaciccetasaḥ pratighāta utpadyate sarvatra svātantryaṃ
                                        bhavatītyarthaḥ ||40||</p>
                                <p>evamebhirupāyaiḥ saṃskṛtasya cetasaḥ kīdṛgrūpaṃ bhavatītyāha ---
                                        kṣīṇavṛtterabhijātasyeva maṇergrahītṛgrahaṇagrāhyeṣu
                                        tatsthatadañjanatā samāpattiḥ ||samādhi 41||</p>
                                <p>vṛttiḥ --- kṣīṇā vṛttayo yasya sa kṣīṇavṛttistasya
                                        grahītṛgrahaṇagrāhyeṣvātmendriyaviṣayeṣu tatsthatadañjanatā
                                        samāpattirbhavati| tatsthatvaṃ tatraikāgratā| tadañjanatā
                                        tanmayatvam| kṣīṇabhūte citte viṣayasya
                                        bhāvyamānasyaivotkarṣaḥ| tathāvidhā samāpattistadrūpaḥ
                                        pariṇāmo bhavatītyarthaḥ| dṛṣṭāntamāhā+abhijātasyeva
                                        maṇeriti| yathā+abhijātasya
                                        nirmalasphaṭikamaṇestattadupādhivaśāt tattadrūpāpattirevaṃ
                                        nirmalasya cittasya
                                        tattadbhāvanīyavastūparāgāttattadrūpāpattiḥ| yadyapi
                                        grahītṛgrahaṇagrāhyeṣu ityuktaṃ tathāpi
                                        bhūmikākramavaśādgrāhyagrahaṇagrahītṛṣu iti bodhyam| yataḥ
                                        prathamaṃ grāhyaniṣṭha eva samādhistato
                                        grahaṇaniṣṭhastato+asmitāmātrarūpo grahītṛniṣṭhaḥ kevalasya
                                        puruṣasya grahīturbhāvyatvāsambhavāt| tataśca
                                        sthūlasūkṣmagrāhyoparaktaṃ cittaṃ tatra samāpannaṃ bhavati|
                                        evaṃ grahaṇe grahītari ca samāpannaṃ bodhyavyam ||41||
                                        idānīmuktāyā eva samāpatteścāturvidhyamāha ---
                                        śabdārthajñānavikalpaiḥ saṅkīrṇā savitarkā samāpattiḥ
                                        ||samādhi 42||</p>
                                <p>vṛttiḥ --- śrotrendiyagrāhyaḥ sphoṭarūpo vā śabdaḥ| artho
                                        jātyādiḥ| jñānaṃ sattvapradhānā buddhivṛttiḥ| vikalpa
                                        uktalakṣaṇaḥ| taiḥ saṃkīrṇāḥ| yasyāmete śabdādayastrayaḥ
                                        parasparādhyāsena vikalparūpeṇa pratibhāsante gauriti śabdo
                                        gaurityartho gauriti jñānamityanenākāreṇa sā savitarkā
                                        samāpattirucyate ||42|| uktalakṣaṇaviparītāṃ nirvitarkāmāha
                                        --- smṛtipariśuddhau svarūpaśūnyevā+arthamātranirbhāsā
                                        nirvitarkā ||samādhi 43|| vṛttiḥ --- śabdārthasmṛtipravilaye
                                        sati pratyuditaspaṣṭagrāhyākārapratibhāsatayā
                                        nyagbhūtajñānāṃśatvena svarūpaśūnyeva nirvitarkā samāpattiḥ
                                        ||43||</p>
                                <p>bhedāntaraṃ pratipādayitumāha --- etayaiva savicārā nirvicārā ca
                                        sūkṣmaviṣayā vyākhyātā ||samadhi 44||</p>
                                <p>vṛttiḥ --- etayaiva savitarkayā nirvitarkayā ca samāpatyā
                                        savicārā nirvicārā ca vyākhyātā| kīdṛśī| sūkṣmaviṣayā
                                        sūkṣmastanmātrendriyādirviṣayo yasyāḥ sā tathoktā| etena
                                        pūrvasyāḥ sthūlaviṣayatvaṃ pratipāditaṃ bhavati| sā hi
                                        mahābhūtendriyālambanā| śabdārthaviṣayatvena
                                        śabdārthavikalpasahitatvena deśakāladharmādyavacchinnaḥ
                                        sūkṣmo+arthaḥ pratibhāti yasyāṃ sā savicārā|
                                        deśakāladharmādirahito dharmimātratayā
                                        sūkṣmārthastanmātrendriyarūpaḥ pratibhāti yasyāṃ sā
                                        nirvicārā ||44||</p>
                                <p>asyā eva sūkṣmaviṣayāyāḥ kimparyantaḥ sūkṣmaviṣaya ityāha ---
                                        sūkṣmaviṣayatvaṃ cāliṅgaparyavasānam ||samādhi 45||</p>
                                <p>vṛttiḥ --- savicāranirvicārayoḥ samāpattyoryat
                                        sūkṣmaviṣayatvamuktaṃ tadaliṅgaparyavasānam| na kvacillīyate
                                        na vā kiñcilliṅgati gamayatītyaliṅgaṃ pradhānam|
                                        tatparyantaṃ sūkṣmaviṣayatvam| tathāhi --- guṇānāṃ pariṇāme
                                        catvāri parvāṇi --- viśiṣṭaliṅgamaviśiṣṭaliṅgaṃ
                                        liṅgamātramaliṅgaṃ ceti| viśiṣṭaliṅgaṃ bhūtendriyāṇi|
                                        aviśiṣṭaliṅgāṃ tanmātrāntaḥkaraṇāni| liṅgamātraṃ buddhiḥ|
                                        aliṅgam pradhānamiti| nātaḥ paraṃ sūkṣmamastītyuktaṃ bhavati
                                        ||45|| etāsāṃ samāpattīnāṃ prakṛte prayojanamāha --- tā eva
                                        sabījaḥ samādhiḥ ||samādhi 46||</p>
                                <p>vṛttiḥ --- tā evoktalakṣanāḥ samāpattayaḥ sabījaḥ saha
                                        bījenālambanena vartata iti sabījaḥ samprajñātaḥ
                                        samādhirucyate sarvāsāṃ sālambanatvāt ||46||</p>
                                <p>athetarāsāṃ samāpattīnāṃ nirvicāraphalatvānnirvicārāyāḥ phalamāha
                                        --- nirvicāravaiśāradye+adhyātmaprasādaḥ ||samādhi 47||</p>
                                <p>vṛttiḥ --- nirvicāratvaṃ vyākhyātam (1|44)| vaiśāradyaṃ
                                        nairmalyam| savitarkāṃ sthūlaviṣayāmapekṣya nirvitarkāyāḥ
                                        prādhānyam| tato+api sūkṣmaviṣayāyāḥ savicārāyāḥ| tato+api
                                        nirvicārāyāḥ| tasyāstu nirvikalparūpāyāḥ
                                        prakṛṣṭābhyāsavaśādvaiśāradye nairmalye satyadhyātmaprasādaḥ
                                        samupajāyate| cittaṃ kleśavāsanārahitaṃ sthitipravāhayogyaṃ
                                        bhavati| etadeva cittasya vaiśāradyaṃ yat sthitau dārḍhyam
                                        ||47 tasmin sati kiṃ bhavatītyāha --- ṛtambharā tatra prajñā
                                        ||samadhi 48|| vṛttiḥ --- ṛtaṃ satyaṃ vibharti kadācidapi na
                                        viparyayeṇācchādyate sā ṛtambharā prajñā tasmin
                                        bhavatītyarthaḥ| tasmācca prajñālokāt sarvaṃ yathāvat paśyan
                                        yogī prakṛṣṭaṃ yogaṃ prāpnoti ||48||</p>
                                <p>asyāḥ prajñāntarādvailakṣaṇyamāha ---
                                        śrutānumānaprajñābhyāmanyaviṣayā viśeṣārthatvāt ||samādhi
                                        49||</p>
                                <p>[ prajñābhyāṃ sāmānyaviṣayā iti pāṭho+api dṛśyate| ] vṛttiḥ ---
                                        śrutamāgamajñānam| anumānamuktalakṣaṇam (1|7)| tābhyāṃ yā
                                        jāyate prajñā sā sāmānyaviṣayā| na hi
                                        śabdaliṅgayorindriyavadviśeṣapratipattau sāmarthyam| iyaṃ
                                        punaḥ nirvicāravaiśāradyasamudbhavā prajñā tābhyāṃ vilakṣaṇā
                                        viśeṣaviṣayatvāt| asyāṃ hi prajñāyāṃ
                                        sūkṣmavyavahitaviprakṛṣṭānāmapi viśeṣaḥ sphuṭenaiva rūpeṇa
                                        bhāsate| atastasyāmeva yoginā paraḥ prayatnaḥ kartavya
                                        ityupadiṣṭaṃ bhavati ||49||</p>
                                <p>asyāḥ prajñāyāḥ phalamāha --- tajjaḥ
                                        saṃskāro+anyasaṃskārapratibandhī ||samādhi 50||</p>
                                <p>vṛttiḥ --- tayā prajñayā janito yaḥ saṃskāraḥ so+anyān saṃskārān
                                        vyutthānajān samādhijāṃśca saṃskārān pratibadhnāti
                                        svakāryakaraṇākṣamān karotītyarthaḥ|
                                        yatastattvarūpatayā+anayā janitāḥ saṃskārā
                                        balavatvādatattvarūpaprajñājanitān saṃskārān bādhituṃ
                                        śaknuvanti| atastāmeva prajñāmabhyasedityuktaṃ bhavati
                                        ||50||</p>
                                <p>evaṃ samprajñātasamādhimabhidhāyāsamprajñātaṃ vaktumāha ---
                                        tasyāpi nirodhe sarvanirodhānnirbījaḥ samādhiḥ ||samādhi
                                        51||</p>
                                <p>vṛttiḥ --- tasyāpi samprajñātasya nirodhe vilaye sati sarvāsāṃ
                                        cittavṛttīnāṃ kāraṇe pravilayādyā saṃskāramātrādvṛttirudeti
                                        tasyāṃ neti neti kevalaṃ paryudasanānnirbījaḥ
                                        samādhirbhavati yasmin sati puruṣaḥ svarūpaniṣṭhaḥ śuddho
                                        bhavati ||51||</p>
                                <p>tadatrādhikṛtasya yogasya lakṣaṇaṃ cittavṛttinirodhapadānāṃ
                                        vyākhyānamabhyāsavairāgyalakṣaṇasyopāyadvayasya svarūpaṃ
                                        bhedaṃ cābhidhāya samprajñātāsamprajñātabhedena yogasya
                                        mukhyāmukhyabhedamuktvā yogābhyāsapradarśanapūrvakaṃ
                                        vistāreṇopāyān pradarśya sugamopāyapradarśanaparatayā
                                        īśvarasya svarūpapramāṇaprabhāvavācakopāsanāni tatphalāni ca
                                        nirṇīya cittavikṣepāṃstattatsahabhuvaśca duḥkhādīn vistareṇa
                                        ca tatpratiṣedhopāyānekatvābhyāsamaitryādiprāṇāyāmādīn
                                        samprajñātāsamprajñātapūrvāṅgabhūtaviṣayavatī
                                        pravṛttirityādīnākhyāyopasaṃhāradvāreṇa ca samāpattiṃ
                                        lakṣaṇaphalasahitāṃ svasvaviṣayasahitāṃ coktvā
                                        samprajñātāsamprajñātayorupasaṃhāramabhidhāya
                                        sabījapūrvakanirbījasamādhirabhihita iti vyākṛto yogapādaḥ|
                                        iti dhāreśvarabhojadevaviracitāyāṃ rājamārtaṇḍābhidhāyāṃ
                                        pātañjalavṛttau samādhipādaḥ ||1||</p>
                                <p>iti samādhipādaḥ ||1|| </p>
                        </div1>

                        <div1>
                                <head n="2">Sādhanapāda</head>
                                <p> atha sādhanapādaḥ ||2||</p>
                                <p>te te duṣprāpayogarddhisiddhaye yena darśitāḥ| upāyāḥ sa
                                        jagannāthastryakṣo+astu prārthitāptaye|| tadevaṃ prathame
                                        pāde samāhitacittasya sopāyaṃ yogamabhidhāya
                                        vyutthitacittasyāpi kathamupāyābhyāsapūrvako yogaḥ
                                        svāsthyamupayātīti tatsādhanānuṣṭhānapratipādanāya
                                        kriyāyogamāha --- tapaḥ svādhyāyeśvarapraṇidhānāni
                                        kriyāyogaḥ ||sādhana 1||</p>
                                <p>vṛttiḥ --- tapaḥ śāstrāntaropadiṣṭaṃ kṛcchracāndrāyaṇādi|
                                        svādhyāyaḥ praṇavapūrvāṇāṃ mantrāṇāṃ japaḥ|
                                        īśvarapranidhānaṃ sarvakriyāṇāṃ tasmin paramagurau
                                        phalanirapekṣatayā samarpaṇam| etāni kriyāyoga ityucyate
                                        ||1||</p>
                                <p>sa kimarthamityāha --- samādhibhāvanārthaḥ kleśatanūkaraṇārthaśca
                                        ||sādhana 2||</p>
                                <p>vṛttiḥ --- kleśā vakṣyamāṇāsteṣāṃ tanūkaraṇaṃ
                                        svakāryakaraṇapratibandhaḥ| samādhiruktalakṣaṇaḥ (1|17)|
                                        tasya bhāvanā cetasi punaḥpunarniveśanaṃ sā+arthaḥ
                                        prayojanaṃ yasya sa tathoktaḥ| etaduktaṃ bhavati --- ete
                                        tapaḥprabhṛtayo+abhyasyamānāścittagatānavidyādīn kleśān
                                        śithilīkurvantaḥ samādherupakārakatāṃ bhajante| tasmāt
                                        prathamaṃ kriyāyogavidhānapareṇa yoginā
                                        bhavitavyamityupadiṣṭam ||2||</p>
                                <p>kleśatanūkaraṇārtha ityuktam| tatra ke kleśā ityāha ---
                                        avidyā+asmitārāgadveṣābhiniveśāḥ kleśāḥ ||sādhana 3||</p>
                                <p>vṛttiḥ --- avidyādayāḥ vakṣyamāṇalakṣaṇāḥ pañca| te
                                        bādhanālakṣaṇaṃ paritāpamupajanayantaḥ kleśaśabdavācyā
                                        bhavanti| te hi cetasi pravartamānāḥ saṃskāralakṣaṇaṃ
                                        guṇapariṇāmaṃ draḍhayanti ||3||</p>
                                <p>satyapi sarveṣāṃ tulyakleśatve mūlabhūtatvādavidyāyāḥ prādhānyaṃ
                                        pratipādayitumāha --- avidyā kṣetramuttareṣāṃ
                                        prasuptatanuvicchinnodārāṇām ||sādhana 4||</p>
                                <p>vṛttiḥ --- avidyā moho+anātmanyātmābhimāna iti yāvat| sā kṣetraṃ
                                        prasavabhūmiruttareṣāmasmitādīnāṃ pratyekaṃ
                                        prasuptatanvādibhedena caturvidhānām| ato yatrāvidyā
                                        viparyayajñānarūpā śithilībhavati tatra kleśānāmasmitādīnāṃ
                                        nodbhavo dṛśyate| viparyayajñānasadbhāve ca
                                        teṣāmudbhavadarśanāt sthitameva mūlatvamavidyāyāḥ|
                                        prasuptatanuvicchinnodārāṇāmiti| tatra ye kleśāścittabhūmau
                                        sthitāḥ prabodhakābhāve svakāryaṃ nārabhante te prasuptā
                                        ityucyante| yathā bālāvasthāyāṃ bālasya hi vāsanārūpāḥ
                                        sthitā api kleśāḥ prabodhakasahakāryabhāve nābhivyajyante|
                                        te tanavo ye svasvapratipakṣabhāvanayā
                                        śithilīkṛtakāryasampādanaśaktayo vāsanā+avaśeṣatayā
                                        cetasyavasthitāḥ prabhūtāṃ sāmagrīmantareṇa
                                        svakāryamārabdhumakṣamā yathā+abhyāsavato yoginaḥ| te
                                        vicchinnā ye kenacidbalavatā
                                        kleśenābhibhūtaśaktayastiṣṭhanti yathā dveṣāvasthāyāṃ rāgo
                                        rāgāvasthāyāṃ vā dveṣaḥ| na hyanayoḥ
                                        parasparaviruddhayoryugapat sambhavo+asti| te udārā ye
                                        prāptasahakārisannidhayaḥ svaṃ svaṃ kāryamabhinirvartayanti
                                        yathā sadaiva yogaparipanthino vyutthānadaśāyām| eṣāṃ
                                        pratyekaṃ caturvidhānāmapi mūlabhūtatvena
                                        sthitā+apyavidyā+anvayitvena pratīyate| na hi kvacidapi
                                        kleśānāṃ viparyayānvayanirapekṣāṇāṃ svarūpamupalabhyate|
                                        tasmāt [pā0 tasyāṃ ca] mithyājñānarūpāyāmavidyāyāṃ
                                        samyagjñānena nivartitāyāṃ dagdhabījakalpānāmeṣāṃ na kvacit
                                        praroho+asti| ato+avidyānimittatvamavidyānvayaścaiteṣāṃ
                                        niścīyate| ataḥ sarve+apyavidyāvyapadeśabhājaḥ| sarveṣāṃ ca
                                        kleśānāṃ cittavikṣepakāritvādyoginā prathamameva taducchede
                                        yatnaḥ kārya iti ||4||</p>
                                <p>avidyālakṣaṇamāha --- anityāśuciduḥkhānātmasu
                                        nityaśucisukhātmakhyātiravidyā ||sādhana 5||</p>
                                <p>vṛttiḥ --- atasmiṃstatpratibhāso+avidyetyavidyāyāḥ
                                        sāmānyalakṣaṇam| tasyā eva bhedapratipādanam --- anityeṣu
                                        ghaṭādiṣu nityatvābhimāno+avidyetyucyate| evamaśuciṣu
                                        kāyādiṣu śucityābhimāno duḥkheṣu viṣayeṣu
                                        sukhābhimāno+anātmaśarīra ātmābhimānaḥ| etenāpuṇye
                                        puṇyabhramo+anarthe+arthabhramo vyākhyātaḥ ||5||</p>
                                <p>asmitāṃ lakṣayitumāha --- dṛgdarśanaśaktyorekātmatevāsmitā
                                        ||sādhana 6||</p>
                                <p>vṛttiḥ --- dṛkśaktiḥ puruṣaḥ| darśanaśaktī
                                        rajastamobhyāmanabhibhūtaḥ sātvikaḥ
                                        pariṇāmo+antaḥkaraṇarūpaḥ| anayorbhoktṛbhogyatvena
                                        jaḍājaḍatvenātyantabhinnarūpayorekatābhimāno+asmitetyucyate|
                                        yathā prakṛtirvastutaḥ kartṛtvabhoktṛtvarahitāpi
                                        kartryahamityabhimanyate [pā0 yathā prakṛtivatā
                                        kartṛtvarahitenāpi kartāhamityabhimanyate] so+ayamasmitākhyo
                                        viparyāsaḥ kleśaḥ ||6||</p>
                                <p>rāgasya lakṣaṇamāha --- sukhānuśayī rāgaḥ ||sādhana 7||</p>
                                <p>vṛttiḥ --- sukhamanuśeta iti sukhānuśayī| sukhajñasya
                                        sukhānubhūtipūrvakaḥ sukhasādhaneṣu tṛṣṇārūpo gardho
                                        rāgasaṃjñakaḥ kleśaḥ ||7||</p>
                                <p>dveṣalakṣaṇamāha --- duḥkhānuśayī dveṣaḥ ||sādhana 8||</p>
                                <p>vṛttiḥ --- duḥkhamuktalakṣaṇam| tadabhijñasya tadanusmṛtipūrvakaṃ
                                        tatsādhaneṣvanabhilaṣato yo+ayaṃ nindātmakaḥ krodhaḥ sa
                                        dveṣalakṣaṇaḥ kleśaḥ ||8||</p>
                                <p>abhiniveśasya lakṣaṇamāha --- svarasavāhī viduṣo+api
                                        tathārūḍho+abhiniveśaḥ ||sādhana 9|| vṛttiḥ ---
                                        pūrvajanmānubhūtamaraṇaduḥkhānubhavavāsanābalādbhayarūpaḥ
                                        samupajāyamānaḥ śarīraviṣayādibhirmama viyogo mā
                                        bhūdityanvahamanubandharūpaḥ
                                        sarvasyaivā+a+akṛmerbrahmaparyantaṃ nimittamantareṇa
                                        pravartamāno+abhiniveśākhyaḥ kleśaḥ ||9||</p>
                                <p>tadevaṃ vyutthānasya kleśātmakatvādekāgratā+abhyāsakāmena
                                        prathamaṃ kleśāḥ parihartavyāḥ| na cājñātānāṃ teṣāṃ
                                        parihāraḥ kartuṃ śakya iti tajjñānāya teṣāmuddeśaṃ lakṣaṇaṃ
                                        kṣetraṃ vibhāgaṃ cābhidhāya sthūlasūkṣmabhedabhinnānāṃ teṣāṃ
                                        prahāṇopāyavibhāgamāha --- te pratiprasavaheyāḥ sūkṣmāḥ
                                        ||sādhana 10||</p>
                                <p>vṛttiḥ --- te sukṣmāḥ kleśāḥ ye vāsanārūpeṇaiva sthitāḥ
                                        svavṛttirūpaṃ pariṇāmaṃ nārabhante| te pratiprasavena
                                        pratilomapariṇāmena heyāstyaktavyāḥ| svakāraṇe+asmitāyāṃ
                                        kṛtārthaṃ savāsanaṃ cittaṃ yadā praviṣṭaṃ bhavati tadā
                                        kutasteṣāṃ nirmūlānāṃ sambhavaḥ ||10|| sthūlānāṃ
                                        hānopāyamāha --- dhyānaheyāstadvṛttayaḥ ||sādhana 11||</p>
                                <p>vṛttiḥ --- teṣāṃ kleśānāmārabdhakāryāṇāṃ yāḥ sukhaduḥkhamohātmikā
                                        vṛttayastā dhyānaheyāḥ| dhyānenaiva cittaikāgratālakṣaṇena
                                        hātavyā ityarthaḥ| cittaparikarmābhyāsamātreṇaiva sthūlatvāt
                                        tāsāṃ nivṛttirbhavati| yathā vastrādau sthūlo malaḥ
                                        prakṣālanamātreṇaiva nivartate| yastatra sūkṣmāṃśaḥ sa
                                        taistairupāyairuttāpanaprabhṛtibhireva nivartayituṃ śakyate
                                        ||11||</p>
                                <p>evaṃ kleśānāṃ tattvamabhidhāya karmāśayasya tadabhidhātumāha ---
                                        kleśamūlaḥ karmāśayo dṛṣṭādṛṣṭajanmavedanīyaḥ ||sādhana
                                        12||</p>
                                <p>vṛttiḥ --- karmāśaya ityanena svarūpaṃ tasyābhihitam| ato
                                        vāsanārūpāṇyeva karmāṇi| kleśamūla ityanena kāraṇamabhihitaṃ
                                        yataḥ karmaṇāṃ śubhāśubhānāṃ kleśā eva nimittam|
                                        dṛṣṭādṛṣṭajanmavedanīya ityanena phalamuktam| asminneva
                                        janmani anubhavanīyo dṛṣṭajanmavedanīyaḥ|
                                        janmāntarānubhavanīyo+adṛṣṭajanmavedanīyaḥ| tathāhi ---
                                        kānicit puṇyāni devatārādhanādīni tīvrasaṃvegena kṛtāni
                                        ihaiva janmani jātyāyurbhogalakṣaṇaṃ phalaṃ prayacchanti
                                        yathā nandīśvarasya bhagavanmaheśvarārādhanabalādihaiva
                                        janmani jātyādayo viśiṣṭāḥ prādurbhūtāḥ| evamanveṣāṃ
                                        viśvāmitrādīnāṃ tapaḥprabhāvājjātyāyuṣī| keṣāñcijjātireva
                                        yathā tīvrasaṃvegena duṣṭakarmakṛtāṃ nahuṣādīnāṃ
                                        jātyantarādipariṇāmaḥ| urvaśyāśca kārtikeyavane
                                        latārūpatayā| evaṃ vyastasamastatvena yathāyogyaṃ yojyamiti
                                        ||12||</p>
                                <p>idānīṃ karmāśayasya svabhedabhinnaṃ phalamāha --- sati mūle
                                        tadvipāko jātyāyurbhogāḥ ||sādhana 13||</p>
                                <p>vṛttiḥ --- mūlamuktalakṣaṇāḥ kleśāḥ| teṣvanabhibhūteṣu satsu
                                        karmaṇāṃ kuśalākuśalarūupāṇāṃ vipākaḥ phalaṃ jātyāyurbhogā
                                        bhavanti| jātirmanuṣyādiḥ| āyuścirakālamekaśarīrasambandhaḥ|
                                        bhogā viṣayā indriyāṇi sukhasaṃvidduḥkhasaṃvicca
                                        sukhaduḥkhādīni karmakaraṇabhāvabodhanavyutpatyā
                                        bhogaśabdasya| idamatra tātparyam ---
                                        cittabhūmāvanādikālasañcitāḥ karmavāsanā yathā yathā
                                        pākamupayānti tathā tathā guṇapradhānabhāvena sthitā
                                        jātyāyurbhogalakṣaṇaṃ svakāryamārabhante ||13||</p>
                                <p>uktānāṃ karmaphalatvena jātyādīnāṃ svakāraṇakarmānusāriṇāṃ
                                        kāryakartṛtvamāha --- te hlādaparitāpaphalāḥ
                                        puṇyāpuṇyahetutvāt ||sādhana 14||</p>
                                <p>vṛttiḥ --- hlādaḥ sukhamṃ paritāpo duḥkhaṃ tau phalaṃ yeṣāṃ te
                                        tathoktāḥ| puṇyaṃ kuśalaṃ karma tadviparītamapuṇyaṃ te
                                        karmaṇī kāraṇaṃ yeṣāṃ teṣāṃ bhāvastasmāt| etaduktaṃ bhavati
                                        --- puṇyakarmārabdhā jātyāyurbhogā hlādaphalāḥ|
                                        apuṇyakarmārabdhāstu paritāpaphalāḥ| etacca
                                        prāṇimātrāpekṣayā dvaividhyam ||14|| yoginastatsarvaṃ
                                        duḥkhamityāha ---
                                        pariṇāmatāpasaṃskāraduḥkhairguṇavṛttivirodhācca duḥkhameva
                                        sarvaṃ vivekinaḥ ||sādhana 15||</p>
                                <p>vṛttiḥ --- vivekinaḥ parijñātakleśādivivekasya dṛśyamātraṃ
                                        sakalameva bhogasādhanaṃ saviṣaṃ svādvannamiva duḥkhameva
                                        pratikūlavedanīyamevetyarthaḥ| yasmādatyantābhijāto yogī
                                        duḥkhaleśenāpyudvijate| yathā ---
                                        akṣipātramūrṇātantusparśamātreṇaiva mahatīṃ pīḍāmanubhavati
                                        netaradaṅgaṃ tathā vivekī svalpaduḥkhānubandhenāpyudvijate|
                                        kathamityāha --- pariṇāmatāpasaṃskāraduḥkhaiḥ|
                                        viṣayāṇāmupabhujyamānānāṃ yathāyathaṃ
                                        gardhābhivṛddhestadaprāptikṛtasya
                                        sukhaduḥkhasyāparihāryatayā duḥkhāntarasādhanatvānnāstyeva
                                        sukharūpateti pariṇāmaduḥkhatvam| upagṛhyamāṇeṣu
                                        sukhasādhaneṣu tatpratipanthinaṃ prati dveṣasya
                                        sarvadaivāvasthitatvāt sukhānubhavakāle+api tāpaduḥkhaṃ
                                        duṣpariharamiti tāpaduḥkhatā| saṃskāraduḥkhaṃ tu
                                        svābhimatānabhimataviṣayasannidhāne
                                        sukhasaṃvidduḥkhasaṃviccopajāyamānā tathāvidhameva svakṣetre
                                        saṃskāramārabhate| saṃskārācca punastathāvidhasaṃvidanubhava
                                        ityaparimitasaṃskārotpattidvāreṇa sarvasyaiva
                                        duḥkhānuvedhādduḥkhatvam| evamuktaṃ bhavati ---
                                        kleśakarmāśayavipākasaṃskārānucchedāt sarvasyaiva
                                        duḥkhatvam| guṇavṛttivirodhācceti| guṇānāṃ satvarajastamasāṃ
                                        yā vṛttayaḥ sukhaduḥkhamoharūpāḥ
                                        parasparamabhibhāvyābhibhāvakatvena viruddhā jāyante| tāsāṃ
                                        sarvatraiva duḥkhānuvedhād duḥkhatvam| etaduktaṃ bhavati ---
                                        aikāntikīmātyantikīṃ ca duḥkhanivṛttimicchato vivekina
                                        uktarūpakāraṇacatuṣṭayāḥ sarve viṣayā duḥkharūpatayā
                                        pratibhānti| tasmācca sarvakarmavipāko duḥkharūpa evetyuktaṃ
                                        bhavati ||15||</p>
                                <p>tadevamuktasya
                                        kleśakarmāśayavipākarāśeravidyāprabhavatvādavidyāyāśca
                                        mithyājñānarūpatayā samyagjñānocchedyatvāt samyagjñānasya ca
                                        sasādhanaheyopādeyāvadhāraṇarūpatvāt tadabhidhānamāha ---
                                        heyaṃ duḥkhamanāgatam ||sādhana 16||</p>
                                <p>vṛttiḥ --- bhūtasyātikrāntatvādanubhūyamānasya
                                        tyaktumaśakyatvādanāgatameva saṃsāraduḥkhaṃ hātavyamityuktaṃ
                                        bhavati ||16||</p>
                                <p>heyahetumāha --- draṣṭṛdṛśyayoḥ saṃyogo heyahetuḥ ||sādhana
                                        17||</p>
                                <p>vṛttiḥ --- draṣṭā cidrūpaḥ puruṣaḥ| dṛśyaṃ buddhisattvaṃ|
                                        tayoravivekakhyātipūrvako yo+asau saṃyogo bhoktṛbhogyatvena
                                        sannidhānaṃ sa heyasya duḥkhasya guṇapariṇāmarūpasya
                                        saṃsārasya hetuḥ kāraṇam| tannivṛtyā
                                        saṃsāranivṛttirbhavatītyarthaḥ ||17||</p>
                                <p>draṣṭṛdṛśyayoḥ saṃyoga ityuktam| tatra dṛśyasya svarūpaṃ kāryaṃ
                                        prayojanaṃ cāha --- prakāśakriyāsthitiśīlaṃ
                                        bhūtendriyātmakaṃ bhogāpavargārthaṃ dṛśyam ||sādhana
                                        18||</p>
                                <p>vṛttiḥ --- prakāśaḥ sattvasya dharmaḥ| kriyā pravṛttirūpā
                                        rajasaḥ| sthitirniyamarūpā tamasaḥ| tāḥ
                                        prakāśakriyāsthitayaḥ śīlaṃ svābhāvikaṃ rūpaṃ yasya
                                        tattathāvidhamiti svarūpamasya nirdiṣṭam|
                                        bhūtendriyātmakamiti| bhūtāni sthūlasūkṣmabhedena dvividhāni
                                        pṛthivyādīni gandhatanmātrādīni ca| indriyāṇi
                                        buddhīndriyakarmendriyāntaḥkaraṇabhedena trividhāni|
                                        ubhayametadgrāhyagrahaṇarūpātmā svarūpābhinnaḥ pariṇāmo
                                        yasya tattathāvidhamityanenāsya kāryamuktam| bhogaḥ
                                        kathitalakṣaṇaḥ| apavargo vivekakhyātipūrvikā
                                        saṃsāranivṛttiḥ| tau bhogāpavargavarthaḥ prayojanaṃ yasya
                                        tattathāvidhaṃ dṛśyamityarthaḥ ||18||</p>
                                <p>tasya dṛśyasya nānāvasthārūpapariṇāmātmakasya heyatvena
                                        jñātavyatvāt tadavasthāḥ kathayitumāha ---
                                        viśeṣāviśeṣaliṅgamātrāliṅgāni guṇaparvāṇi ||sādhana 19||</p>
                                <p>vṛttiḥ --- guṇānāṃ parvāṇyavasthāviśeṣāścatvāro jñātavyā
                                        ityupadiṣṭaṃ bhavati| tatra viśeṣā mahābhūtendriyāṇi|
                                        aviśeṣāstanmātrāntaḥkaraṇāni| liṅgamātraṃ buddhiḥ|
                                        aliṅgamavyaktamityuktam| sarvatra
                                        triguṇarūpasyāvyaktasyānvayitvena pratyabhijñānādavaśyaṃ
                                        jñātavyatvena yogakāle catvāri parvāṇi nirdiṣṭāni ||19||
                                        evaṃ heyatvena dṛśyasya prathamaṃ jñātavyatvāt
                                        tadavasthāsahitaṃ vyākhyāyopādeyaṃ draṣṭāraṃ vyākhyātumāha
                                        --- draṣṭā dṛśimātraḥ śuddho+api pratyayānupaśyaḥ ||sādhana
                                        20||</p>
                                <p>vṛttiḥ --- draṣṭā puruṣo dṛśimātraścetanāmātram| mātragrahaṇaṃ
                                        dharmadharminirāsārtham| keciddhi cetanāmātmano
                                        dharmamicchanti| sa śuddho+api pariṇāmitvādyabhāvena
                                        svapratiṣṭho+api pratyayānupaśyaḥ| pratyayā viṣayoparaktāni
                                        vijñānāni tāni anu avyavadhānena pratisaṃkramādyabhāvena
                                        paśyati| etaduktaṃ bhavati --- jātaviṣayoparāgāyāmeva
                                        buddhau sannidhimātreṇaiva puruṣasya draṣṭutvamiti
                                        ||20||</p>
                                <p>sa eva bhoktetyāha --- tadartha eva dṛśyasyātmā ||sādhana
                                        21||</p>
                                <p>[ = tadarthaḥ eva ] vṛttiḥ --- dṛśyasya prāguktalakṣaṇasya ya
                                        ātmā yat svarūpaṃ tadartha eva| tasya
                                        puruṣārthabhoktṛtvasampādanaṃ nāma svārthaparihāreṇa
                                        proyojanam| na hi pradhānaṃ pravartamānamātmanaḥ kiñcit
                                        prayojanamapekṣya pravartate kintu puruṣasya bhoktṛtvaṃ
                                        sampādayitumiti ||21||</p>
                                <p>yadyevaṃ puruṣsya bhogasampādanameva proyojanaṃ tadā smpādite
                                        tasmiṃstanniṣprayojanaṃ viratavyāpāraṃ syāt| tasmiṃśca
                                        pariṇāmaśūnye śuddhatvāt sarve draṣṭāro bandharahitāḥ syuḥ|
                                        tataśca saṃsāroccheda ityāśaṅkyāha --- kṛtārthaṃ prati
                                        naṣṭamapyanṣṭaṃ tadanyasādhāraṇatvāt ||sādhana 22||</p>
                                <p>vṛttiḥ --- yadyapi vivekakhyātiparyantādbhogasampādanāt kamapi
                                        kṛtārthaṃ puruṣaṃ prati tannaṣṭaṃ viratavyāpāraṃ tathāpi
                                        sarvapuruṣasādhāraṇatvādanyān
                                        pratyanaṣṭavyāpāramavatiṣṭhate| ataḥ pradhānasya
                                        sakalabhoktṛsādhāraṇatvānna kadācidapi vināśaḥ| ekasya
                                        muktau vā na sarvamuktiprasaṅga ityuktaṃ bhavati ||22||
                                        dṛśyadraṣṭārau vyākhyāya saṃyogaṃ vyākhyātumāha ---
                                        svasvāmiśaktyoḥ svarūpopalabdhihetuḥ saṃyogaḥ ||sādhana 23||
                                        vṛttiḥ --- kāryadvāreṇāsya lakṣaṇaṃ karoti|
                                        svaśaktirdṛśyasya svabhāvaḥ| svāmiśaktirdraṣṭuḥ svarūpam|
                                        tayordvayorapi saṃvedyasaṃvedakatvena vyavasthitayoryā
                                        svarūpopalabdhistasyāḥ kāraṇaṃ yaḥ sa saṃyogaḥ| sa ca sahajo
                                        bhogyabhoktṛbhāvasvarūpānanyaḥ [ pā0 sa ca
                                        sahajabhogyabhoktṛbhāvasvarūpānnānyaḥ]| na hi
                                        tayornityayorvyāpakayoḥ svarūpādatiriktaḥ kaścit saṃyogaḥ|
                                        yadeva bhogyasya bhogyatvaṃ bhoktuśca bhoktṛtvamanādisiddhaṃ
                                        sa eva saṃyogaḥ ||23||</p>
                                <p>tasyāpi kāraṇamāha --- tasya heturavidyā ||sādhana 24||</p>
                                <p>vṛttiḥ --- yā pūrvaṃ viparyāsātmikā moharūpā+avidyā vyākhyātā
                                        (2|4-5) sā tasyāvivekakhyātirūpasya saṃyogasya kāraṇam
                                        ||24||</p>
                                <p>heyaṃ hānikriyākarmocyate| kiṃ punastaddhānamityāha --- tadabhāve
                                        saṃyogābhāvo hānaṃ taddṛśeḥ kaivalyam ||sādhana 25||</p>
                                <p>vṛttiḥ --- tasyā avidyāyāḥ svarūpaviruddhena
                                        samyagjñānenonmūlitāyā yo+ayamabhāvastasmin sati tatkāryasya
                                        saṃyogasyāpyabhāvastaddhānamityucyate| ayamarthaḥ ---
                                        naitasyā+amūrtavastuno vibhāgo yujyate [pā0 naitasya
                                        mūrtadravyavat parityāgo yujyate] kintu jātāyāṃ
                                        vivekakhyātavavivekanimittaḥ saṃyogaḥ svayameva nivartata
                                        iti tasya hānam| yadeva ca saṃyogasya hānaṃ tadeva nityaṃ
                                        kevalasyāpi puruṣasya kaivalyaṃ vyapadiśyate ||25||</p>
                                <p>tadevaṃ dṛśyasaṃyogasya svarūpaṃ kāraṇaṃ kāryaṃ cābhihitam| atha
                                        hānopāyakathanadvāreṇa upādeyakāraṇamāha ---
                                        vivekakhyātiraviplavā hānopāyaḥ ||sādhana 26||</p>
                                <p>vṛttiḥ --- anye guṇā anyaḥ puruṣa ityevaṃvidhasya vivekasya yā
                                        khyātiḥ prakhyā sā+asya hānasya dṛśyaduḥkhaparityāgasyopāyaḥ
                                        kāraṇam| kīdṛśī| aviplavā na vidyate viplavo
                                        vicchedo+antarā+antarā+abhyutthānarūpo yasyāḥ sā aviplavā|
                                        idamatra tātparyam --- pratipakṣabhāvanābalādavidyāpralaye
                                        vinivṛttakartṛtvabhoktṛtvābhimānāyā
                                        rajastamomalānabhibhūtāyā buddherantarmukhā yā
                                        cicchāyāsaṃkrāntiḥ sā vivekakhyātirucyate| tasyāṃ ca
                                        santatatvena pravṛttāyāṃ satyāṃ
                                        dṛśyasyādhikāranivṛtterbhavatyeva kaivalyam ||26||
                                        utpannavivekakhyāteḥ puruṣasya yādṛśī prajñā bhavati tāṃ
                                        kathayan vivekakhyātereva svarūpamāha --- tasya saptadhā
                                        prāntabhūmau prajñā ||sādhana 27||</p>
                                <p>[ tasya saptadhā prāntabhūmiḥ prajñā iti vā bahusammataḥ
                                        sūtrapāṭhaḥ| ] vṛttiḥ --- tasyotpannavivekajñānasya
                                        jñātavyavivekarūpā prajñā prāntabhūmau
                                        sakalasālambanasamādhiparyante saptaprakārā
                                        bhavantītyarthaḥ| tatra kāryavimuktirūpā catuṣprakārā --- 1|
                                        jñātaṃ mayā jñeyam| jñātavyaṃ na kiñcidasti| 2| kṣīṇā me
                                        kleśāḥ| na kiñcit kṣetavyamasti| 3| adhigataṃ mayā jñānam|
                                        4| prāptā mayā vivekakhyātiriti| pratyayāntaraparihāreṇa
                                        tasyāmavasthāyāmīdṛśyeva prajñā jāyate| īdṛśī prajñā
                                        kāryaviṣayaṃ nirmalaṃ jñānaṃ kāryavimuktirityucyate|
                                        cittavimuktistridhā --- 5| caritārthā me buddhiḥ| guṇā
                                        hṛtādhikārā giriśikharanipatitā iva grāvāṇo na punaḥ sthitiṃ
                                        yāsyanti| 6| svakāraṇe pravilayābhimukhānāṃ guṇānāṃ
                                        mohābhidhānamūlakāraṇābhāvānniṣprayojanatvāccāmīṣāṃ kutaḥ
                                        praroho bhavet| 7| svasthībhūtaśca [pā0 sātmībhūtaśca] me
                                        samādhistasmin sati svarupapratiṣṭho+ahamiti| īdṛśī
                                        triprakārā cittavimuktiḥ| tadevamīdṛśyāṃ
                                        saptavidhabhūmiprajñāyāmupajātāyāṃ puruṣaḥ kevala ityucyate
                                        ||27||</p>
                                <p>vivekakhyātiḥ saṃyogābhāvaheturityuktam| tasyāstu utpattau kiṃ
                                        nimittamityāha --- yogāṅgānuṣṭhānādaśuddhikṣaye
                                        jñānadīptirāvivekakhyāteḥ ||sādhana 28||</p>
                                <p>vṛttiḥ --- yogāṅgāni vakṣyamāṇāni|
                                        teṣāmanuṣṭhānājjñānapūrvakābhyāsādāvivekakhyāteraśuddhikṣaye
                                        cittasattvasya prakāśāvaraṇarūpakleśātmakāśuddhikṣaye yā
                                        jñānadīptistāratamyena sāttvikaḥ pariṇāmo
                                        vivekakhyātiparyantastasyāḥ khyāterheturityarthaḥ ||28||
                                        yogāṅgānāmanuṣṭhānādaśuddhikṣaya ityuktam| kāni punastāni
                                        yogāṅgānīti teṣāmuddeśamāha ---
                                        yamaniyamāsanaprāṇāyāmapratyāhāradhāraṇādhyānasamādhayo+aṣṭāvaṅgāni
                                        ||sādhana 29||</p>
                                <p>vṛttiḥ --- iha kānicit samādheḥ sākṣādupakārakāṇi yathā
                                        dhāraṇādīni kānicit
                                        pratipakṣabhūtahiṃsādivitarkonmūlanadvāreṇa
                                        samādhimupakurvanti yathā yamādayaḥ|
                                        tatrāsanādīnāmuttarotaramupakārakatvam| tadyathā ---
                                        satyāsanajaye prāṇāyāmasthairyam| evamuttaratrāpi yojyam
                                        ||29||</p>
                                <p>krameṇaiṣāṃ svarūpamāha --- ahiṃsāsatyāsteyabrahmacaryāparigrahā
                                        yamāḥ ||sādhana 30|| vṛttiḥ --- tatra
                                        prāṇaviyogaprayojanavyāpāro hiṃsā| sā ca sarvānarthahetuḥ|
                                        tadabhāvo+ahiṃsā| hiṃsāyāḥ sarvaprakāreṇaiva parihāryatvāt
                                        prathamaṃ tadabhāvarūpāyā ahiṃsāyā nirdeśaḥ| satyaṃ
                                        vāṅmanasoryathārthatvam| steyaṃ parasvāpaharaṇaṃ
                                        tadabhāvo+asteyam| brahmacaryamupasthasaṃyamaḥ| aparigraho
                                        bhogasādhanānāmanaṅgīkāraḥ| ta ete+ahiṃsādayaḥ pañca
                                        yamaśabdavācyā yogāṅgatvena nirdiṣṭāḥ ||30||</p>
                                <p>eṣāṃ viśeṣamāha --- jātideśakālasamayānavacchinnāḥ sārvabhaumā
                                        mahāvratam ||sādhana 31||</p>
                                <p>vṛttiḥ --- jātirbrāhmaṇatvādiḥ| deśastīrthādiḥ|
                                        kālaścaturdaśyādiḥ| samayo brāhmaṇaprayojanādiḥ|
                                        etaiścaturbhiranavacchinnāḥ pūrvoktā ahiṃsādayo yamāḥ
                                        sarvāsu kṣiptādiṣu cittabhūmiṣu bhavā mahāvratamityucyate|
                                        tadyathā --- brāhmaṇaṃ na haniṣyāmi tīrthe na kaṃcana
                                        haniṣyāmi caturdaśyāṃ na haniṣyāmi
                                        devabrāhmaṇaprayojanavyatirekeṇa kamapi na haniṣyāmīti| evaṃ
                                        caturvidhāvacchedavyatirekeṇa kiṃcit kadācit kasmiṃścidarthe
                                        na haniṣyāmītyanavacchinnāḥ| evaṃ satyādiṣu yathāyogaṃ
                                        yojyam| itthamaniyatīkṛtāḥ sāmānyenaiva pravṛttā
                                        mahāvratamityucyate na punaḥ parakīyaparicchinnāvadhāraṇam
                                        [pā0 na punaḥ paricchinnāvadhāraṇam ||31||</p>
                                <p>niyamānāha --- śaucasantoṣatapaḥsvādhyāyeśvarapraṇidhānāni
                                        niyamāḥ ||sādhana 32||</p>
                                <p>vṛttiḥ --- śaucaṃ dvividham --- bāhyamābhyantaraṃ ca| bāhyaṃ
                                        mṛjjalādibhiḥ kāyādiprakṣālanam| ābhyantaraṃ
                                        maitryādibhiścittamalānāṃ prakṣālanam| santoṣastuṣṭiḥ| śeṣāḥ
                                        prāgeva (2|1) kṛtavyākhyānāḥ| ete śaucādayo
                                        niyamaśabdavācyāḥ ||32|| kathameṣāṃ yogāṅgatvamityāha ---
                                        vitarkabādhane pratipakṣabhāvanam ||sādhana 33||</p>
                                <p>vṛttiḥ --- vitarkyante iti vitarkā yogaparipanthino hiṃsādayaḥ|
                                        teṣāṃ pratipakṣabhāvane sati yadā bādhā bhavati tadā yogaḥ
                                        sukaro bhavatīti bhavatyeva yamaniyamayoryogāṅgatvam
                                        ||33||</p>
                                <p>idānīṃ vitarkāṇāṃ svarūpaṃ bhedaprakāraṃ phalaṃ ca krameṇāha ---
                                        vitarkā hiṃsādayaḥ kṛtakāritānumoditā lobhakrodhamohapūrvakā
                                        mṛdumadhyādhimātrā duḥkhājñānānantaphalā iti
                                        pratipakṣabhāvanam ||sādhana 34||</p>
                                <p>vṛttiḥ --- ete pūrvoktā hiṃsādayaḥ prathamaṃ tridhā bhidyante
                                        kṛtakāritānumodanabhedena| tatra svayaṃ niṣpāditāḥ kṛtāḥ|
                                        kuru kurviti prayojakavyāpāreṇa samutpāditāḥ kāritāḥ| anyena
                                        kriyamāṇāḥ sādhvityaṅgīkṛtā anumoditāḥ| etacca traividhyaṃ
                                        parasparaṃ vyāmohanirākaraṇāvadhāraṇāyocyate| anyathā
                                        mandamatirevaṃ manyeta na mayā svayaṃ hiṃsā kṛteti nāsti me
                                        doṣaḥ| eteṣāṃ kāraṇapratipādanāya lobhakrodhamohapūrvakā
                                        iti| yadyapi lobhaḥ prathamaṃ nirdiṣṭastathā+api
                                        sarvakleśānāṃ mohasyā+anātmanyātmābhimānalakṣaṇasya
                                        nidānatvāt tasmin sati svaparavibhāgapūrvakatvena
                                        lobhakrodhādīnāmudbhavānmūlatvamavaseyam| mohapūrvikā sarvā
                                        doṣajātirityarthaḥ| lobhastṛṣṇā| krodhaḥ
                                        kṛtyākṛtyavivekonmūlakaḥ prajvalanātmakaścittadharmaḥ|
                                        pratyekaṃ kṛtādibhedena triprakārā api hiṃsādayo
                                        mohādikāraṇatvena tridhā bhidyante| eṣāmeva
                                        punaravasthābhedena traividhyamāha --- mṛdumadhyādhimātrāḥ|
                                        mṛdavo mandāḥ na tīvrā nāpi madhyāḥ| madhyā nāpi mandā nāpi
                                        tīvrāḥ| adhimātrāstīvrāḥ| pāścāttyā navabhedāḥ| itthaṃ
                                        traividhye sati saptaviṃśatirbhavati| mṛdvādīnāmapi
                                        pratyekaṃ mṛdumadhyādhimātrabhedāt traividhyaṃ sambhavati|
                                        tadyathāyogaṃ yojyam| tadyathā --- mṛdumṛdurmṛdumadhyo
                                        mṛdutīvra iti| eṣāṃ phalamāha --- duḥkhājñānānantaphalā
                                        duḥkhaṃ pratikūlatayā+avabhāsamāno rājasaścittadharmaḥ|
                                        ajñānaṃ mithyājñānaṃ saṃśayaviparyayarūpam| te
                                        duḥkhājñāne+anantamaparicchinnaṃ phalaṃ yeṣāṃ te tathoktāḥ|
                                        itthaṃ teṣāṃ svarūpakāraṇādibhedena jñātānāṃ
                                        pratipakṣabhāvanayā yoginā parihāraḥ kartavya ityupadiṣṭaṃ
                                        bhavati ||34||</p>
                                <p>eṣāmabhyāsavaśāt prakarṣamāgacchatāmanuniṣpādinyaḥ siddhayo yathā
                                        bhavanti tathā krameṇa pratipādayitumāha ---
                                        ahiṃsāpratiṣṭhāyāṃ tatsannidhau vairatyāgaḥ ||sādhana
                                        35||</p>
                                <p>vṛttiḥ --- tasyā+ahiṃsāṃ bhāvayataḥ sannidhau
                                        sahajavirodhināmapyahinakulādīnāṃ vairatyāgo
                                        nirmatsaratayā+avasthānaṃ bhavati| hiṃsrasvabhāvā api hiṃsāṃ
                                        tyajantītyarthaḥ [pā0 hiṃsrā api hiṃsratvaṃ
                                        parityajantītyarthaḥ] ||35||</p>
                                <p>satyābhyāsavataḥ kiṃ bhavatītyāha --- satyapratiṣṭhāyāṃ
                                        kriyāphalāśrayatvam ||sādhana 36||</p>
                                <p>vṛttiḥ --- kriyamāṇā hi kriyā yāgādikāḥ phalaṃ svargādikaṃ
                                        prayacchanti| tasya tu satyābhyāsavato yoginastathā satyaṃ
                                        prakṛṣyate yathā kriyāyāmakṛtāyāmapi yogī phalamāpnoti|
                                        tadvacanādyasya kasyacit kriyāmakurvato+api kriyāphalaṃ
                                        bhavatītyarthaḥ ||36|| asteyābhyāsavataḥ phalamāha ---
                                        asteyapratiṣṭhāyāṃ sarvaratnopasthānam ||sādhana 37||</p>
                                <p>vṛttiḥ --- asteyaṃ yadā+abhyasati tadāsya
                                        tatprakarṣānnirabhilāṣasyāpi sarvato divyāni
                                        ratnānyupatiṣṭhante ||37||</p>
                                <p>brahmacaryābhyāsasya phalamāha --- brahmacaryapratiṣṭhāyāṃ
                                        vīryalābhaḥ ||sādhana 38||</p>
                                <p>vṛttiḥ --- yaḥ kila brahmacaryamabhyasyati tasya
                                        tatprakarṣānniratiśayaṃ vīryaṃ sāmarthyamāvirbhavati|
                                        vīryanirodhe hi brahmacaryasya prakarṣāccharīrendriyamanaḥsu
                                        vīryaṃ prakarṣamāgacchati ||38||</p>
                                <p>aparigrahasya phalamāha --- aparigrahasthairye
                                        janmakathantāsambodhaḥ ||sādhana 39|| vṛttiḥ ---
                                        kathamityasya bhāvaḥ kathantā| janmanaḥ kathantā
                                        janmakathantā| tasyāḥ sambodhaḥ samyagjñānaṃ janmāntare
                                        ko+ahamāsaṃ kīdṛśaḥ kiṃkāryakārīti jijñāsāyāṃ sarvameva
                                        samyagjānātītyarthaḥ| na kevalaṃ bhogasādhanaparigraha eva
                                        parigraho yāvadātmanaḥ śarīraparigraho+api parigraho
                                        bhogasādhanatvāccharīrasya| tasmin sati
                                        rāgānubandhādbahirmukhāyāmeva pravṛttau na
                                        tāttvikajñānaprādurbhāvaḥ| yadā punaḥ
                                        śarīrādiparigrahanairapekṣyeṇa mādhyasthyamavalambate tadā
                                        madhyasthasya rāgādityāgāt samyagjñānaheturbhavatyeva
                                        pūrvāparajanmasambodhaḥ ||39||</p>
                                <p>uktā yamānāṃ siddhayaḥ| atha niyamānāmāha --- śaucātsvāṅgajugupsā
                                        parairasaṃsargaḥ ||sādhana 40||</p>
                                <p>vṛttiḥ --- yaḥ śaucaṃ bhāvayati tasya svāṅgeṣvapi
                                        kāraṇasvarūpaparyālocanadvāreṇa jugupsā ghṛṇā samupajāyate
                                        --- aśucirayaṃ kāyo nātrāgrahaḥ kārya iti| amunaiva hetunā
                                        parairanyaiśca kāyavadbhirasaṃsargaḥ samparkābhāvaḥ
                                        saṃsargaparivarjanamityarthaḥ| yaḥ kila svameva kāyaṃ
                                        jugupsate tattadavadyadarśanāt sa kathaṃ
                                        parakīyaistathābhūtaiśca kāyaiḥ saṃsargamanubhavati ||40||
                                        śaucasyaiva phalāntaramāha ---
                                        sattvaśuddhisaumanasyaikāgratendriyajayātmadarśanayogyatvāni
                                        ca ||sādhana 41||</p>
                                <p>vṛttiḥ --- bhavantīti vākyaśeṣaḥ| sattvaṃ prakāśasukhādyātmakaṃ
                                        tasya śuddhī rajastamobhyāmanabhibhavaḥ| saumanasyaṃ
                                        khedānanubhavena mānasī prītiḥ| ekāgratā niyataviṣaye
                                        cetasaḥ sthairyam| indriyajayo
                                        viṣayaparāṅmukhāṇāmindriyāṇāmātmanyavasthānam| ātmadarśane
                                        vivekakhyātirūpe cittasya yogyatvaṃ samarthatvam|
                                        śaucābhyāsavata eva ete sattvaśuddhyādayaḥ krameṇa
                                        prādurbhavanti| tathāhi --- sattvaśuddheḥ saumanasyam|
                                        saumanasyādekāgratā| ekāgratāyā indriyajayaḥ|
                                        tasmādātmadarśanayogyateti ||41||</p>
                                <p>santoṣābhyāsasya phalamāha --- santoṣādanuttamaḥ sukhalābhaḥ
                                        ||sādhana 42||</p>
                                <p>vṛttiḥ --- santoṣaprakarṣeṇa yoginastathāvidhamāntaraṃ
                                        sukhamāvirbhavati yasya bāhyaṃ viṣayasukhaṃ śatāṃśenāpi na
                                        samam ||42||</p>
                                <p>tapasaḥ phalamāha --- kāyendriyasiddhiraśuddhikṣayāttapasaḥ
                                        ||sādhana 43||</p>
                                <p>vṛttiḥ ---tapaḥ samabhyasyamānaṃ cetasaḥ
                                        kleśādilakṣaṇāśuddhikṣayadvāreṇa kāyendriyāṇāṃ
                                        siddhiprakarṣamādadhāti| ayamarthaḥ --- cāndrāyaṇādinā
                                        cittakleśakṣayastatkṣayādindriyādīnāṃ
                                        sūkṣmavyavahitaviprakṛṣṭadarśanādisāmarthyamāvirbhavati
                                        kāyasya yatheccham aṇutvamahattvādīni ||43||</p>
                                <p>svādhyāyasya phalamāha --- svādhyāyādiṣṭadevatāsamprayogaḥ
                                        ||sādhana 44|| vṛttiḥ --- abhipretamantrajapādilakṣaṇe
                                        svādhyāye prakṛṣyamāṇe yogina iṣṭayā+abhipretayā devatayā
                                        samprayogo bhavati| sā devatā pratyakṣā bhatītyarthaḥ ||44||
                                        īśvarapraṇidhānasya phalamāha ---
                                        samādhisiddhirīśvarapraṇidhānāt ||sādhana 45||</p>
                                <p>vṛttiḥ --- īśvare yat praṇidhānaṃ bhaktiviśeṣastasmāt
                                        samādheruktalakṣaṇasyāvirbhāvo bhavati yasmāt sa
                                        bhagavānīśvaraḥ prasannaḥ sannantarāyarūpān kleśān parihṛtya
                                        samādhiṃ sambodhayati ||45||</p>
                                <p>yamaniyamānuktvā āsanamāha --- sthirasukhamāsanam ||sādhana
                                        46||</p>
                                <p>vṛttiḥ --- āsyate+anenetyāsanaṃ padmāsanadaṇḍāsanasvastikāsanādi|
                                        tadyadā sthiraṃ niṣkampaṃ sukhamanudvejanīyaṃ ca bhavati
                                        tadā yogāṅgatāṃ bhajate ||46||</p>
                                <p>tasyaiva sthirasukhaprāptyarthamupāyamāha ---
                                        prayatnaśaithilyānantyasamāpattibhyām ||sādhana 47||</p>
                                <p>vṛttiḥ --- tadāsanaṃ prayatnaśaithilyenā+a+anantyasamāpattyā ca
                                        sthiraṃ sukhaṃ bhavatīti sambandhaḥ| yadā yadā+a+asanaṃ
                                        badhnāmīti icchāṃ karoti prayatnaśaithilye+apyakleśenaiva
                                        tadā tadā+a+asanaṃ sampadyate| yadā cākāśādigata ānantye
                                        cetasaḥ samāpattiḥ kriyate+avadhānena [pā0 avyavadhānena]
                                        tādātmyamāpadyate tadā dehāhaṃkārābhāvānnāsanaṃ
                                        duḥkhajanakaṃ bhavati| asmiṃścāsanajaye sati
                                        samādhyantarāyabhūtā na prabhavantyaṅgamejayatvādayaḥ ||47||
                                        tasyaivānuniṣpādi phalamāha --- tato dvandvānabhighātaḥ
                                        ||sādhana 48||</p>
                                <p>vṛttiḥ --- tasminnāsanajaye sati dvandvaiḥ
                                        śītoṣṇakṣuttṛṣṇādibhiryogī nābhihanyata ityarthaḥ ||48||
                                        āsanajayādanantaraṃ prāṇāyāmamāha --- tasminsati
                                        śvāsapraśvāsayorgativicchedaḥ prāṇāyāmaḥ ||sādhana 49||
                                        vṛttiḥ --- āsanasthairye sati tannimittakaprāṇāyāmalakṣaṇo
                                        yogāṅgaviśeṣo+anuṣṭheyo bhavati| kīdṛśaḥ|
                                        svāsapraśvāsayorgativicchedalakṣaṇaḥ| śvāsapraśvāsau
                                        niruktau (1|31) tayostridhā recanastambhanapūraṇadvāreṇa
                                        bāhyābhyantareṣu sthāneṣu gateḥ pravāhasya vicchedo dhāraṇaṃ
                                        prāṇāyāma ucyate ||49||</p>
                                <p>tasyaiva sukhāvagamāya vibhajya svarūpaṃ kathayati --- sa tu
                                        bāhyābhyantarastambhavṛttirdeśakālasaṅkhyābhiḥ paridṛṣṭo
                                        dīrghasūkṣmaḥ ||sādhana 50||</p>
                                <p>vṛttiḥ --- bāhyavṛttiḥ śvāso recakaḥ| antarvṛttiḥ praśvāsaḥ
                                        pūrakaḥ| āntarastambhavṛttiḥ kumbhakaḥ| tasmin jalamiva
                                        kumbhe niścalatayā prāṇā avasthāpyanta iti kumbhakaḥ|
                                        trividho+ayaṃ prāṇāyāmaḥ deśena kālena saṃkhyayā copalakṣito
                                        dīrghasūkṣmasaṃjño bhavati| deśopalakṣito yathā
                                        nāsāddvādaśāntādi nāsāmārabhya
                                        dvādaśāṅguliparyantamityarthaḥ| kālopalakṣito yathā
                                        ṣaṭtriṃśanmātrādipramāṇaḥ| saṃkhyayopalakṣito yathā iyato
                                        vārān kṛta etāvadbhiḥ śvāsapraśvāsaiḥ prathama udghāto
                                        bhavatīti| etajjñānāya saṃkhyāgrahaṇamupāttam| udghāto nāma
                                        nābhimūlāt preritasya vāyoḥ śirasyabhihananam ||50||</p>
                                <p>trīn prāṇāyāmānabhidhāya caturthamabhidhātumāha ---
                                        bāhyābhyantaraviṣayākṣepī caturthaḥ ||sādhana 51||</p>
                                <p>vṛttiḥ --- prāṇasya bāhyo viṣayo nāsāddvādaśāntādiḥ| ābhyantaro
                                        viṣayo hṛdayanābhicakrādiḥ| tau dvau viṣayāvākṣipya
                                        paryālocya yaḥ stambharūpī gativicchedaḥ sa caturthaḥ
                                        prāṇāyāmaḥ| tṛtīyasmāt kumbhakākhyādayamasya viśeṣaḥ --- sa
                                        bāhyābhyantaraviṣayāvaparyālocyaiva sahasā
                                        taptopalanipatitajalanyāyena yugapat stambhavṛttyā
                                        niṣpādyate [pā0 niṣpadyate]| asya tu viṣayadvayākṣepako
                                        nirodhaḥ| ayamapi pūrvavaddeśakālasaṃkhyābhirupalakṣito
                                        draṣṭavyaḥ ||51||</p>
                                <p>caturvidhasyāsya phalamāha --- tataḥ kṣīyate prakāśāvaraṇam
                                        ||sādhana 52||</p>
                                <p>vṛttiḥ --- tatastasmāt prāṇāyāmāt prakāśasya cittasattvagatasya
                                        yadāvaraṇaṃ kleśarūpaṃ tat kṣīyate vinaśyatītyarthaḥ ||52||
                                        phalāntaramāha --- dhāraṇāsu ca yogyatā manasaḥ ||sādhana
                                        53||</p>
                                <p>vṛttiḥ --- dhāraṇā vakṣyamāṇalakṣaṇāstāsu prāṇāyāmaiḥ kṣīṇadoṣaṃ
                                        mano yatra yatra dhāryate tatra tatra sthirībhavati na
                                        vikṣepaṃ bhajate ||53||</p>
                                <p>pratyāhārasya lakṣaṇamāha --- svaviṣayāsamprayoge
                                        cittasvarūpānukāra ivendriyāṇāṃ pratyāhāraḥ ||sādhana
                                        54||</p>
                                <p>vṛttiḥ --- indriyāṇi viṣayebhyaḥ pratīpamāhriyante+asminniti
                                        pratyāhāraḥ| sa ca kathaṃ niṣpadyata ityāha ---
                                        cakṣurādīnāmindriyāṇāṃ svaviṣayo rūpādistena
                                        samprayogastadābhimukhyena vartanam tadabhāvastadābhimukhyaṃ
                                        parityajya svarūpamātre+avasthānam| tasmin sati
                                        cittamātrānukāriṇīndriyāṇi bhavanti
                                        yataścittamanuvartamānāni madhukararājamiva makṣikāḥ
                                        sarvāṇīndriyāṇi pratīyante| ataścittanirodhe tāni
                                        pratyāhṛtāni bhavanti| teṣāṃ tatsvarūpānukāraḥ pratyāhāra
                                        uktaḥ ||54||</p>
                                <p>pratyāhāraphalamāha --- tataḥ paramā vaśyatendriyāṇām ||sādhana
                                        55||</p>
                                <p>vṛttiḥ --- abhyasyamāne hi pratyāhāre tathā
                                        vaśyānyāyattānīndriyāṇi sampadyante yathā
                                        bāhyaviṣayābhimukhatāṃ nīyamānānyapi na yāntītyarthaḥ ||55||
                                        tadevaṃ prathamapādoktalakṣaṇasya
                                        yogasyāṅgabhūtakleśatanūkaraṇaphalaṃ kriyāyogamabhidhāya
                                        kleśānāmuddeśaṃ svarūpaṃ kāraṇaṃ kṣetraṃ phalaṃ coktvā
                                        karmaṇāmapi bhedaṃ kāraṇaṃ svarūpaṃ phalaṃ cābhidhāya
                                        vipākasya kāraṇam svarūpaṃ cābhihitam| tatastyājyatvāt
                                        kleśādināṃ jñānavyatirekeṇa tyāgasyā+aśakyatvājjñānasya ca
                                        śāstrāyattatvāt śāstrasya
                                        heyahānakāraṇopādeyopādānakāraṇabodhakatvena caturvyūhatvāt
                                        heyasya hānavyatirekeṇa svarūpāniṣpatterhānasahitaṃ
                                        caturvyūhaṃ svasvakāraṇasahitamabhidhāya
                                        upādeyakāraṇabhūtāyā vivekakhyāteḥ
                                        kāraṇabhūtānāmantaraṅgabahiraṅgabhāvena sthitānāṃ yamādīnāṃ
                                        svarūpaṃ phalasahitaṃ vyākṛtya āsanādīnāṃ dhāraṇāparyantānāṃ
                                        parasparamupakāryopakārakabhāvenāvasthitānāmuddeśamabhidhāya
                                        pratyekaṃ lakṣaṇakaraṇapūvakaṃ phalamabhihitam | tadayaṃ
                                        yogo yamaniyamādibhiḥ prāptabījabhāva
                                        āsanaprāṇāyāmairaṅkuritaḥ pratyāhāreṇa puṣpito
                                        dhyānadhāraṇāsamādhibhiḥ phaliṣyatīti vyākhyātaḥ
                                        sādhanapādaḥ| iti dhāreśvarabhojaviracitāyāṃ
                                        rājamārtaṇḍābhidhāyāṃ pātañjalavṛttau sādhanapādaḥ ||2||</p>
                                <p>iti sādhanapādaḥ ||2|| </p>
                        </div1>

                        <div1>
                                <head n="3">Vibhūtipāda</head>
                                <p> atha vibhūtipādaḥ ||3|| yatpādapadmasmaraṇādaṇimādivibhūtayaḥ |
                                        bhavanti bhavināmastu bhūtanāthaḥ sa bhūtaye ||</p>
                                <p>tadevaṃ pūrvoddiṣṭaṃ dhāraṇādyaṅgatrayaṃ nirṇetuṃ
                                        saṃyamasaṃjñābhidhānapūrvakaṃ
                                        bāhyābhyantarādisiddhipratipādanāya lakṣayitumupakramate|
                                        tatra dhāraṇāyāḥ svarūpamāha --- deśabandhaścittasya dhāraṇā
                                        ||vibhūti 1||</p>
                                <p>vṛttiḥ --- deśe nābhicakranāsāgrādau cittasya bandho
                                        viṣayāntaraparihāreṇa yat sthirīkaraṇaṃ sā cittasya
                                        dhāraṇocyate| ayamarthaḥ ---
                                        maitryādicittaparikarmavāsitāntaḥkaraṇena yamaniyamavatā
                                        jitāsanena parihṛtaprāṇavikṣepeṇa pratyāhṛtendriyagrāmeṇa
                                        nirbādhe pradeśa ṛjukāyena jitadvandvena yoginā nāsāgrādau
                                        samprajñātasya samādherabhyāsāya cittasya sthirīkaraṇaṃ
                                        kartavyamiti ||1||</p>
                                <p>dhāraṇāmabhidhāya dhyānamabhidhātumāha --- tatra
                                        pratyayaikatānatā dhyānam ||vibhūti 2||</p>
                                <p>vṛttiḥ --- tatra tasmin pradeśe yatra cittaṃ dhṛtaṃ tatra
                                        pratyayasya jñānasya yā ekatānatā
                                        visadṛśapariṇāmaparihāradvāreṇa yadeva
                                        dhāraṇāyāmavalambanīkṛtaṃ tadavalambanatayaiva
                                        nirantaramutpattiḥ sā dhyānamucyate ||2||</p>
                                <p>caramayogāṅgaṃ samādhimāha --- tadevārthamātranirbhāsaṃ
                                        svarūpaśūnyamiva samādhiḥ ||vibhūti 3||</p>
                                <p>vṛttiḥ --- tadevoktalakṣaṇaṃ dhyānaṃ
                                        yatrārthamātranirbhāsamarthākārasamāveśādudbhūtārtharūpaṃ
                                        nyagbhūtajñānasvarūpatvena svarūpaśūnyatāmivā+a+apadyate sa
                                        samādhirityucyate| samyagādhīyata ekāgrīkriyate vikṣepān
                                        parihṛtya mano yatra sa samādhiḥ ||3||</p>
                                <p>uktalakṣaṇasya yogāṅgatrayasya vyavahārāya svaśāstre tāntrikīṃ
                                        saṃjñāṃ kartumāha --- trayamekatra saṃyamaḥ ||vibhūti 4
                                        ||</p>
                                <p>vṛttiḥ --- ekasmin viṣaye dhāraṇādhyānasamādhitrayaṃ
                                        pravartamānaṃ saṃyamasaṃjñayā śāstre vyavahriyate ||4||</p>
                                <p>tasya phalamāha --- tajjayātprajñālokaḥ ||vibhūti 5 ||</p>
                                <p>vṛttiḥ --- tasya saṃyamasya jayādabhyāsena sātmyotpādanāt
                                        prajñāyā vivekakhyāterālokaḥ prasavo bhavati| prajñā jñeyaṃ
                                        samyagavabhāsayatītyarthaḥ ||5||</p>
                                <p>tasyopayogamāha --- tasya bhūmiṣu viniyogaḥ ||vibhūti 6||</p>
                                <p>vṛttiḥ --- tasya saṃyamasya bhūmiṣu sthūlasūkṣmāvalambanabhedena
                                        sthitāsu cittavṛttiṣu viniyogaḥ kartavyaḥ| adharāmadharāṃ
                                        cittabhūmiṃ jitāṃ jitāṃ jñātvottarasyāṃ bhūmau saṃyamaḥ
                                        kāryaḥ| sa hyanātmīīkṛtādharabhūmiruttarasyāṃ bhūmau
                                        saṃyamaṃ kurvāṇaḥ phalabhāgbhavati ||6||</p>
                                <p>sādhanapāde yogāṅgānyaṣṭāvuddiśya pañcānāṃ lakṣaṇaṃ vidhāya
                                        trayāṇāṃ kathaṃ na kṛtamityāśaṅkyāha --- trayamantaraṅgaṃ
                                        pūrvebhyaḥ ||vibhūti 7||</p>
                                <p>vṛttiḥ --- pūrvebhyo yamādibhyo yogāṅgebhyaḥ pāramparyeṇa
                                        samādherūpakārakebhyo dhāraṇādiyogāṅgatrayaṃ samprajñātasya
                                        samādherantaraṅgaṃ samādhisvarūpaniṣpādanāt ||7||</p>
                                <p>tasyāpi samādhyantarāpekṣayā bahiraṅgatvamāha --- tadapi
                                        bahiraṅgaṃ nirbījasya ||vibhūti 8||</p>
                                <p>vṛttiḥ --- nirbījasya nirālambanasya śūnyabhāvanā+aparaparyāyasya
                                        samādheretadapi yogāṅgatrayaṃ bahiraṅgaṃ
                                        pāramparyeṇopakārakatvāt ||8||</p>
                                <p>idānīṃ yogasiddhīrvyākhyātukāmaḥ saṃyamasya viṣayaviśuddhiṃ
                                        kartuṃ krameṇa pariṇāmatrayamāha ---
                                        vyutthānanirodhasaṃskārayorabhibhavaprādurbhāvau
                                        nirodhakṣaṇacittānvayo nirodhapariṇāmaḥ ||vibhūti 9||</p>
                                <p>vṛttiḥ --- vyutthānaṃ kṣiptamūḍhavikṣiptākhyaṃ bhūmitrayam|
                                        nirodhaḥ prakṛṣṭasattvasyāṅgitayā cetasaḥ pariṇāmaḥ| tābhyāṃ
                                        vyutthānanirodhābhyāṃ yau janitau saṃskārau tayoryathākramam
                                        abhibhavaprādurbhāvau yadā bhavataḥ| abhibhavo nyagbhūtatayā
                                        kāryakaraṇāsāmarthyenāvasthānam| prādurbhāvo
                                        vartamāne+adhvanyabhivyaktarūpatayā+a+avirbhābaḥ| tadā
                                        nirodhakṣaṇe cittasyobhayakṣaṇavṛttitvādanvayo yaḥ sa
                                        nirodhapariṇāma ucyate| ayamarthaḥ --- yadā
                                        vyutthānasaskārarūpo dharmastirobhūto bhavati
                                        nirodhasaṃskārarūpaścāvirbhavati dharmirūpatayā ca
                                        cittamubhayānvayitve+api nirodhātmanā+avasthitaṃ pratīyate
                                        tadā sa nirodhapariṇāmaśabdena vyavahriyate|
                                        calatvādguṇavṛttasya yadyapi cetaso niścalatvaṃ nāsti
                                        tathāpyevambhūtaḥ pariṇāmaḥ sthairyamucyate ||9||</p>
                                <p>tasyaiva phalamāha --- tasya praśāntavāhitā saṃskārāt ||vibhūti
                                        10|| vṛttiḥ --- tasya cetaso niruktānnirodhasaṃskārāt
                                        praśāntavāhitā bhavati| parihṛtavikṣepatayā
                                        sadṛśapravāhapariṇāmi cittaṃ bhavatītyarthaḥ ||10||
                                        nirodhapariṇāmamabhidhāya samādhipariṇāmamāha ---
                                        sarvārthataikāgratayoḥ kṣayodayau cittasya samādhipariṇāmaḥ
                                        ||vibhūti 11||</p>
                                <p>vṛttiḥ --- sarvārthatā calatvānnānāvidhārthagrahaṇaṃ cittasya
                                        vikṣepo dharmaḥ| ekasminnevālambane
                                        sadṛśapariṇāmitaikāgratā| sā+api cittasya dharmaḥ|
                                        tayoryathākramaṃ kṣayodayau sarvārthatālakṣaṇasya dharmasya
                                        kṣayo+atyantābhibhava ekāgratālakṣaṇasya dharmasya
                                        prādurbhāvo+abhivyaktiścittasyodriktasattvasyānvayitayā+avasthānaṃ
                                        samādhipariṇāma ityucyate| pūrvasmāt pariṇāmādasyāyaṃ
                                        viśeṣaḥ --- tatra saṃskāralakṣaṇayoḥ
                                        dharmayorabhibhavaprādurbhāvau pūrvasya
                                        vyutthānasaṃskārarūpasya nyagbhāva uttarasya
                                        nirodhasaṃskārarūpasyodbhavo+anabhibhūtatvenāvasthānam| iha
                                        tu kṣayodayāviti sarvātmatārūpasya
                                        vikṣepasyātyantatiraskārādanutpattiratīte+adhvani praveśaḥ
                                        kṣaya ekāgratālakṣaṇasya dharmasyodbhavo vartamāne+adhvani
                                        prakaṭatvam ||11||</p>
                                <p>tṛtīyamekāgratāpariṇāmamāha --- śāntoditau tulyapratyayau
                                        cittasyaikāgratāpariṇāmaḥ ||vibhūti 12||</p>
                                <p>vṛttiḥ --- samāhitasyaiva cittasyaikapratyayo vṛttiviśeṣaḥ
                                        śānto+atītamadhvānaṃ praviṣṭaḥ| aparastūdito
                                        vartamāne+adhvani sphuritaḥ| dvāvapi samāhitacittatvena
                                        tulyāvekarūpālambanatvena sadṛśau pratyayau| ubhayatrāpi
                                        samāhitasyaiva cittasyānvayitvenāvasthānam| sa
                                        ekāgratāpariṇāma ityucyate ||12||</p>
                                <p>cittapariṇāmoktaṃ rūpamanyatrāpyatidiśannāha --- etena
                                        bhūtendriyeṣu dharmalakṣaṇāvasthāpariṇāmā vyākhyātāḥ
                                        ||vibhūti 13||</p>
                                <p>vṛttiḥ --- etena trividhenoktena cittapariṇāmena bhūteṣu
                                        sthūlasūkṣmeṣvindriyeṣu
                                        buddhikarmāntaḥkaraṇabhedenāvasthiteṣu
                                        dharmalakṣaṇāvasthābhedena trividhaḥ pariṇāmo
                                        vyākhyāto+avagantavyaḥ| avasthitasya dharmiṇaḥ
                                        pūrvadharmanivṛttau dharmāntarāpattirdharmapariṇāmaḥ| yathā
                                        --- mṛllakṣaṇasya dharmiṇaḥ piṇḍarūpadharmaparityāgena
                                        ghaṭarūpadharmāntarasvīkāro dharmapariṇāma ityucyate|
                                        lakṣṇapariṇāmo yathā --- tasyaiva
                                        ghaṭasyānāgatādhvaparityāgena vartamānādhvasvīkāraḥ|
                                        tatparityāgenātītādhvaparigrahaḥ| avasthāpariṇāmo yathā ---
                                        tasyaiva ghaṭasya prathamadvitīyayoḥ sadṛśayoḥ
                                        kālalakṣaṇayoranvayitvena| yataśca
                                        guṇavṛttirnā+apariṇamyamānā kṣaṇamapyasti ||13||</p>
                                <p>nanu ko+ayaṃ dharmītyāśaṅkya dharmiṇo lakṣaṇamāha ---
                                        śāntoditāvyapadeśyadharmānupātī dharmī ||vibhūti 14||</p>
                                <p>vṛttiḥ --- śāntā ye kṛtasvasvavyāpārā atīte+adhvani anupraviṣṭāḥ|
                                        uditā ya anāgatamadhvānaṃ parityajya vartamāne+adhvani
                                        svavyāpāraṃ kurvanti| avyapadeśyā ye śaktirūpeṇa sthitā
                                        vyapadeṣṭuṃ na śakyante| teṣāṃ yathāsvaṃ
                                        sarvātmakatvamityevamādayo
                                        niyatakāryakāraṇarūpayogyatayāvacchinnā śaktireveha
                                        dharmaśabdenābhidhīyate| taṃ trividhamapi dharmaṃ
                                        yo+anupatatyanuvartate+anvayitvena svīkaroti sa
                                        śāntoditāvyapadeśyadharmānupātī dharmītyucyate| yathā ---
                                        suvarṇaṃ rucakarūpadharmaparityāgena
                                        svastikarūpadharmāntaraparigrahe
                                        suvarṇarūpatayā+anuvartamānaṃ teṣu dharmeṣu
                                        kathaṃcidbhinneṣu dharmirūpatayā sāmānyātmanā dharmarūpatayā
                                        viśeṣātmanā sthitamanvayitvenāvabhāsate ||14||</p>
                                <p>ekasya dharmiṇaḥ kathamaneke pariṇāmā ityāśaṅkāmapanetumāha ---
                                        kramānyatvaṃ pariṇāmānyatve hetuḥ ||vibhūti 15||</p>
                                <p>vṛttiḥ --- dharmāṇāmuktalakṣaṇānāṃ yaḥ kramastasya yat
                                        pratikṣaṇamanyatvaṃ paridṛśyamānaṃ
                                        pariṇāmasyoktalakṣaṇasyānyatve nānāvidhatve heturliṅgaṃ
                                        jñāpakaṃ bhavati| ayamarthaḥ --- yo+ayaṃ niyataḥ kramo
                                        mṛccūrṇānmṛtpiṇḍastataḥ kapālāni tebhyaśca ghaṭa ityevaṃ
                                        kramarūpaḥ paridṛśyamānaḥ pariṇāmasyā+anyatvamāvedayati|
                                        tasminneva dharmiṇi yo lakṣaṇapariṇāmasyā+avasthāpariṇāmasya
                                        ca kramaḥ so+apyanenaiva nyāyena pariṇāmānyatve
                                        gamako+avagantavyaḥ| sarva eva bhāvā niyatenaiva krameṇa
                                        pratikṣaṇaṃ pariṇamyamānāḥ paridṛśyante| ataḥ siddhaṃ
                                        kramānyatvāt pariṇāmānyatvam| sarveṣāṃ cittādīnāṃ
                                        pariṇamamānānāṃ keciddharmāḥ pratyakṣeṇaivopalabhyante|
                                        yathā sukhādayaḥ saṃsthānādayaśca|
                                        kecidekāntenānumānagamyāḥ| yathā
                                        dharmasaṃskāraśaktiprabhṛtayaḥ| dharmiṇaśca
                                        bhinnābhinnarūpatayā sarvatrānugamaḥ ||15||</p>
                                <p>idānīmuktasya saṃyamasya viṣayapradarśanadvāreṇa siddhīḥ
                                        pratipādayitumāha --- pariṇāmatrayasaṃyamādatītānāgatajñānam
                                        ||vibhūti 16|| vṛttiḥ --- dharmalakṣaṇāvasthābhedena yat
                                        pariṇāmatrayamuktaṃ tatra saṃyamāt tasmin viṣaye
                                        pūrvoktasaṃyamasya karaṇādatītānāgatajñānaṃ yoginaḥ
                                        samādherbhavati| idamatra tātparyam --- asmin dharmiṇyayaṃ
                                        dharma idaṃ lakṣaṇamiyamavasthā cā+anāgatādadhvanaḥ sametya
                                        vartamāne+adhvani svavyāpāraṃ vidhāyātītamadhvānaṃ
                                        praviśatītyevaṃ parihṛtavikṣepatayā yadā saṃyamaṃ karoti
                                        tadā yatkiṃcidanutpannamatikrāntaṃ vā tat sarvaṃ yogī
                                        jānāti| yataścittasya śuddhasattvaprakāśarūpatvāt
                                        sarvārthagrahaṇasāmarthyamavidyādibhirvikṣepairapakriyate|
                                        yadā tu taistairupāyairvikṣepāḥ parihriyante tadā
                                        nivṛttamalasyevādarśasya
                                        sarvārthagrahaṇasāmarthyamekāgratābalādāvirbhavati ||16||
                                        siddhyantaramāha ---
                                        śabdārthapratyayānāmitaretarādhyāsātsaṅkarastatpravibhāgasaṃyamātsarvabhūtarutajñānam
                                        ||vibhūti 17||</p>
                                <p>vṛttiḥ --- śabdaḥ śrotrendriyagrāhyo niyatakramavarṇātmā
                                        niyataikārthapratipattyavacchinnaḥ| yadi vā
                                        kramarahitasphoṭātmā śāstrasaṃskṛtabuddhigrāhyaḥ [pā0
                                        dhvanisaṃskṛtabuddhigrāhyaḥ]| ubhayathā+api padarūpo
                                        vākyarūpaśca tayorekārthapratipattau sāmarthyāt| artho
                                        jātiguṇakriyādiḥ| pratyayo jñānaṃ viṣayākārā buddhivṛttiḥ|
                                        eṣāṃ śabdārthajñānānāṃ vyavahāre
                                        itaretarādhyāsādbhinnānāmapi buddhyekarūpatāsampādanāt
                                        saṃkīrṇatvam| tathāhi --- gāmānayetyukte
                                        kaścidgolakṣaṇamarthaṃ gotvajātyavacchinnaṃ sāsnādimat
                                        piṇḍarūpaṃ śabdaṃ ca tadvācakaṃ jñānaṃ ca
                                        tadgrāhakamabhedenaivādhyavasyati na tvasya gośabdo
                                        vācako+ayaṃ gośabdasya vācyastayoridaṃ grāhakaṃ jñānamiti
                                        bhedena vyavaharati| tathāhi --- ko+ayamarthaḥ ko+ayaṃ
                                        śabdaḥ kimidaṃ jñānamiti pṛṣṭaḥ sarvatraikarūpamevottaraṃ
                                        dadāti gauriti| sa yadyekarūpatāṃ na pratipadyate
                                        kathamekarūpamuttaraṃ prayacchati| evaṃ tasminnavasthite
                                        yo+ayaṃ [pā0 ekasmin viṣaye yo+ayam| etasmin sthite yo+ayam
                                        vā] pravibhāga idaṃ śabdasya tattvaṃ yadvācakatvaṃ nāma
                                        idamarthasya yadvācyatvamidaṃ jñānasya yat prakāśakatvamiti
                                        pravibhāgaṃ vidhāya tasmin pravibhāge yaḥ saṃyamaṃ karoti
                                        tasya sarveṣāṃ bhūtānāṃ mṛgapakṣisarīsṛpādīnāṃ yadrutaṃ yaḥ
                                        śabdastatra jñānamutpadyate| anenaivābhiprāyeṇa tena
                                        prāṇināyaṃ śabdaḥ samuccārita iti sarvaṃ jānāti ||17||
                                        siddhyantaramāha --- saṃskārasākṣātkaraṇātpūrvajātijñānam
                                        ||vibhūti 18||</p>
                                <p>vṛttiḥ --- dvividhāścittasya vāsanārūpāḥ saṃskārāḥ| kecit
                                        smṛtimātrotpādanaphalāḥ kecijjātyāyurbhogalakṣaṇā
                                        vipākahetavo yathā dharmādharmākhyāḥ| teṣu saṃskāreṣu yadā
                                        saṃyamaṃ karoti evaṃ mayā so+artho+anubhūta evaṃ mayā sā
                                        kriyā niṣpāditeti pūrvavṛttamanusandadhāno bhāvayanneva
                                        prabodhakamantareṇodbuddhasaṃskāraḥ sarvamatītaṃ smarati|
                                        krameṇa sākṣātkṛteṣūdbuddheṣu saṃskāreṣu
                                        pūrvajanmāntarānubhūtānapi jātyādīn pratyakṣeṇa paśyati
                                        ||18||</p>
                                <p>siddhyantaramāha --- pratyayasya paracittajñānam ||vibhūti
                                        19||</p>
                                <p>vṛttiḥ --- pratyayasya paracittasya kenacinmukharāgādinā liṅgena
                                        gṛhītasya yadā saṃyamaṃ karoti tadā parakīyacittasya
                                        jñānamutpadyate sarāgamasya cittaṃ vītarāgaṃ veti|
                                        paracittagatān sarvānapi dharmān jānātītyarthaḥ ||19||</p>
                                <p>asyaiva paracittajñānasya viśeṣajñānamāha --- na ca tatsālambanaṃ
                                        tasyāviṣayībhūtatvāt ||vibhūti 20||</p>
                                <p>vṛttiḥ --- tasya parasya yaccittaṃ tat sālambanaṃ
                                        svakīyenā+a+alambanena sahitaṃ na śakyate jñātumālambanasya
                                        kenacilliṅgenāviṣayīkṛtatvāt| liṅgāddhi cittamātraṃ
                                        parasyāvagataṃ na tu nīlaviṣayamasya cittaṃ pītaviṣayamiti
                                        vā| yacca na gṛhītaṃ tatra saṃyamasya kartumaśakyatvānna
                                        bhavati paracittasya yo viṣayastatra jñānam| tasmāt
                                        parakīyacittaṃ nā+a+alambanasahitaṃ gṛhyate
                                        tasyā+a+alambanasyā+agṛhītatvāt| cittadharmāḥ punargṛhyanta
                                        eva| yadā tu kimanenā+a+alambitamiti praṇidhānaṃ karoti tadā
                                        tatsaṃyamāttadviṣayamapi jñānamutpadyata eva ||20||
                                        siddhyantaramāha --- kāyarūpasaṃyamāttadgrāhyaśaktistambhe
                                        cakṣuṣprakāśāsaṃyoge+antardhānam ||vibhūti 21||</p>
                                <p>vṛttiḥ --- kāyaḥ śarīraṃ tasya rūpaṃ cakṣurgrāhyo
                                        guṇastasminnastyasmin kāye rūpamiti saṃyamāttasya rūpasya
                                        cakṣurgrāhyatvarūpā yā śaktistasyāḥ stambhe bhāvanāvaśāt
                                        pratibandhe cakṣuṣprakāśāsaṃyoge cakṣuṣaḥ prakāśaḥ
                                        sattvadharmastasyā+asaṃyoge tadgrahaṇavyāpārābhāve
                                        yogino+antardhānaṃ bhavati| na kenacidasau dṛśyata
                                        ityarthaḥ| etenaiva rūpāntardhānopāyapradarśanena śabdādīnāṃ
                                        śrotrādigrāhyāṇāmantardhānamuktaṃ veditavyam ||21||
                                        siddhyantaramāha --- sopakramaṃ nirupakramaṃ ca karma
                                        tatsaṃyamādaparāntajñānamariṣṭebhyo vā ||vibhūti 22||</p>
                                <p>vṛttiḥ --- āyurvipākaṃ yat pūrvakṛtaṃ karma taddviprakāraṃ
                                        sopakramaṃ nirupakramaṃ ca| tatra sopakramaṃ yat
                                        phalajananāya sahopakrameṇa kāryakaraṇābhimukhyena vartate
                                        yathoṣṇapradeśe prasāritārdravāsaḥ śīghrameva śuṣyati|
                                        uktaviparītaṃ nirupakramaṃ yathā tadevārdravāsaḥ
                                        saṃvartitamanuṣṇapradeśe cireṇa śuṣyati| tasmin dvividhe
                                        karmaṇi yaḥ saṃyamaṃ karoti --- kiṃ mama karma śīghravipākaṃ
                                        ciravipākaṃ vā --- evaṃ
                                        dhyānadārḍhyādaparāntajñānamasyotpadyate| aparāntaḥ
                                        śarīraviyogastasmiñjñānamamuṣmin kāle+amuṣmin deśe mama
                                        śarīraviyogo bhaviṣyatīti niḥsaṃśayaṃ jānāti| ariṣṭebhyo vā|
                                        ariṣṭāni trividhāni| ādhyātmikādhibhautikādhidaivikāni|
                                        tatrādhyātmikāni --- pihitakaraṇaḥ koṣṭhyasya vāyorghoṣaṃ na
                                        śṛṇotītyevamādīni| ādhibhautikāni ---
                                        akasmādvikṛtapuruṣadarśanādīni| ādhidaivikāni --- akāṇḍa eva
                                        draṣṭumaśakyāni svargādipadārthadarśanādīni| tebhyaḥ
                                        śarīraviyogakālaṃ jānāti| yadyapyayogināmapyariṣṭebhyaḥ
                                        prāyeṇa tajjñānamutpadyate tathāpi teṣāṃ sāmānyākāreṇa tat
                                        saṃśayarūpaṃ yogināṃ punarniyatadeśakālatayā
                                        pratyakṣavadavyabhicāri ||22||</p>
                                <p>parikarmaniṣpāditāḥ siddhīḥ pratipādayitumāha --- maitryādiṣu
                                        balāni ||vibhūti 23|| vṛttiḥ --- maitrīkaruṇāmuditopekṣāsu
                                        yo vihitasaṃyamastadbalāni tāsāṃ maitryādīnāṃ sambandhīni
                                        prādurbhavanti| maitrīkaruṇāmuditopekṣāstathā+asya prakarṣaṃ
                                        gacchanti yathā sarvasya mitratvādikamay+aṃ pratipadyate
                                        ||23||</p>
                                <p>siddhyantaramāha --- baleṣu hastibalādīni ||vibhūti 24||</p>
                                <p>vṛttiḥ --- hastyādisambandhiṣu baleṣu kṛtasaṃyamasya tadbalāni
                                        hastyādibalānyāvirbhavanti| tadayamarthaḥ --- yasmin
                                        hastibale vāyuvege siṃhavīrye vā tanmayībhāvenā+ayaṃ
                                        saṃyamaṃ karoti tattatsāmarthyayuktaṃ sattvamasya [ pā0
                                        tattatsāmarthyayuktatvātsarvamasya ] prādurbhavatītyarthaḥ
                                        ||24||</p>
                                <p>siddhyantaramāha ---
                                        pravṛttyālokanyāsātsūkṣmavyavahitaviprakṛṣṭajñānam ||vibhūti
                                        25||</p>
                                <p>vṛttiḥ --- pravṛttirviṣayavatī jyotiṣmatī ca prāguktā (1|35-36)|
                                        tasyā ya ālokaḥ sāttvikaprakāśastasya nikhileṣu viṣayeṣu
                                        nyāsāt tadvāsitānāṃ viṣayāṇāṃ bhāvanātaḥ santaḥkaraṇeṣu
                                        indriyeṣu ca prakṛṣṭaśaktimāpanneṣu susūkṣmasya
                                        paramāṇvādervyavahitasya bhūmyantargatasya
                                        nidhānāderviprakṛṣṭasya mervaparapārśvavartino
                                        rasāyanāderjñānamutpadyate ||25||
                                        etatsamānavṛttāntasiddhyantaramāha --- bhuvanajñānaṃ sūrye
                                        saṃyamāt ||vibhūti 26||</p>
                                <p>vṛttiḥ --- sūrye prakāśamaye yaḥ saṃyamaḥ karoti tasya saptasu
                                        bhūrbhuvaḥsvaḥprabhṛtiṣu lokeṣu yāni bhuvanāni
                                        tattatsanniveśabhāñji purāṇi [ pā0 sthānāni ] teṣu
                                        yathāvadasya jñānamutpadyate| pūrvasmin sūtre
                                        sāttvikaprakāśa ālambanatayoktaḥ| iha tu bhautika iti
                                        viśeṣaḥ ||26||</p>
                                <p>bhautikaprakāśāntarālambanadvāreṇa siddhyantaramāha --- candre
                                        tārāvyūhajñānam ||vibhūti 27|| vṛttiḥ --- tārāṇāṃ jyotiṣāṃ
                                        yo vyūho viśiṣṭaḥ sanniveśastasya candre kṛtasaṃyamasya
                                        jñānamutpadyate| sūryaprakāśena hatatejaskatvāttārāṇāṃ
                                        sūryasaṃyamāttajjñānaṃ na śakyaṃ bhavitumarhatīti
                                        pṛthagupāyo+abhihitaḥ ||27|| siddhyantaramāha --- dhruve
                                        tadgatijñānam ||vibhūti 28|| vṛttiḥ --- dhruve niścale
                                        jyotiṣāṃ pradhāne kṛtasaṃyamasya tāsāṃ tārāṇāṃ yā gatiḥ
                                        pratyekaṃ niyatakālā niyatadeśā ca tasyā jñānamutpadyate ---
                                        iyaṃ tārā+ayaṃ graha iyatā kālenā+amuṃ rāśimidaṃ nakṣatraṃ
                                        yāsyatīti sarvaṃ jānāti| idaṃ kālajñānasya phalamityuktaṃ
                                        bhavati ||28||</p>
                                <p>bāhyāḥ siddhīḥ pratipādyā+antarāḥ siddhīḥ
                                        pratipādayitumupakramate --- nābhicakre kāyavyūhajñānam
                                        ||vibhūti 29||</p>
                                <p>vṛttiḥ --- śarīramadhyavarti nābhisaṃjñakaṃ yat ṣoḍaśāraṃ cakraṃ
                                        tasmin kṛtasaṃyamasya yoginaḥ kāyagato yo+asau vyūho
                                        viśiṣṭarasamaladhātunāḍyādīnāmavasthānaṃ tatra
                                        jñānamutpadyate| idamuktaṃ bhavati --- nābhicakraṃ
                                        śarīramadhyavarti sarvataḥ prasṛtānāṃ nāḍyādīnāṃ mūlabhūtam|
                                        atastatra kṛtāvadhānasya samagrasanniveśo yathāvadābhāti
                                        ||29||</p>
                                <p>siddhyantaramāha --- kaṇṭhakūpe kṣutpipāsānivṛttiḥ ||vibhūti
                                        30||</p>
                                <p>vṛttiḥ --- kaṇṭhe gale kūpaḥ kaṇṭhakūpaḥ| jihvāmūle
                                        jihvātantoradhastāt kūpa iva kūpo gartākārapradeśaḥ
                                        prāṇāderyatsamparkāt kṣutpipāsādayaḥ prādurbhavanti tasmin
                                        kṛtasaṃyamasya yoginaḥ kṣutpipāsādayo nivartante|
                                        ghaṇṭikādhastāt srotasā dhāryamāṇe tasmin bhāvite
                                        bhavatyevaṃvidhā siddhiḥ ||30||</p>
                                <p>siddhyantaramāha --- kūrmanāḍyāṃ sthairyam ||vibhūti 31||</p>
                                <p>vṛttiḥ --- kaṇṭhakūpasyādhastādyā kūrmākhyā nāḍī tasyāṃ
                                        kṛtasaṃyamasya cetasaḥ sthairyamutpadyate|
                                        tatsthānamanupraviṣṭasya cañcalatā na bhavatītyarthaḥ| yadi
                                        vā kāyasya sthairyamutpadyate na kenacit spandayituṃ śakyata
                                        ityarthaḥ ||31||</p>
                                <p>siddhyantaramāha --- mūrdhajyotiṣi siddhadarśanam ||vibhūti
                                        32||</p>
                                <p>vṛttiḥ --- śiraḥkapāle brahmarandhrākhye chidre
                                        prakāśādhāratvājjyotiṣi| yathā gṛhābhyantarasthasya maṇeḥ
                                        prasarantī prabhā kuñcitākāreva sarvapradeśe saṃghaṭate
                                        tathā hṛdayasthaḥ sāttvikaḥ prakāśaḥ prasṛtastatra
                                        sampiṇḍitatvaṃ bhajate| tatra kṛtasaṃyamasya ye
                                        dyāvāpṛthivyorantarālavartinaḥ siddhā divyāḥ
                                        puruṣāsteṣāmitaraprāṇibhiradṛśyānām tasya darśanaṃ bhavati|
                                        tān paśyati taiśca sa sambhāṣata ityarthaḥ ||32||
                                        sarvajñatva upāyamāha --- prātibhādvā sarvam ||vibhūti 33||
                                        vṛttiḥ --- nimittānapekṣaṃ manomātrajanyamavisaṃvādakaṃ
                                        drāgutpadyamānaṃ [ pā0 prāgutpadyamānaṃ ] jñānaṃ pratibhā|
                                        tasyāṃ saṃyame kriyamāṇe prātibhaṃ vivekakhyāteḥ pūrvabhāvi
                                        tārakaṃ jñānamudeti| yathodeṣyataḥ savituḥ pūrvaṃ prabhā
                                        prādurbhavati tadvadvivekakhyāteḥ pūrvaṃ tārakaṃ
                                        sarvaviṣayaṃ jñānamutpadyate| tasmin sati
                                        saṃyamāntarānapekṣaḥ sarvaṃ jānātītyarthaḥ ||33||
                                        siddhyantaramāha --- hṛdaye cittasaṃvit ||vibhūti 34||
                                        vṛttiḥ --- hṛdayaṃ śarīrasya pradeśaviśeṣaḥ|
                                        tasminnadhomukhasvalpapuṇḍarīkābhyantare+antaḥkaraṇasattvasya
                                        sthānam| tatra kṛtasaṃyamasya svaparacittajñānamutpadyate|
                                        svacittagatāḥ sarvā vāsanāḥ paracittagatāṃśca
                                        rāgādīñjānātītyarthaḥ ||34||</p>
                                <p>siddhyantaramāha --- sattvapuruṣayoratyantāsaṅkīrṇayoḥ
                                        pratyayāviśeṣo bhogaḥ parārthānyasvārthasaṃyamātpuruṣajñānam
                                        ||vibhūti 35||</p>
                                <p>[ parārthatvāt svārthasaṃyamāt ityeva bahusammataḥ sūtrapāṭhaḥ| ]
                                        vṛttiḥ --- sattvaṃ prakāśasukhātmakaḥ prādhānikaḥ
                                        pariṇāmaviśeṣaḥ| puruṣo bhoktā+adhiṣṭhātṛrūpaḥ|
                                        tayoratyantāsaṃkīrṇayorbhogyabhoktṛrūpatvādacetanacetanatvācca
                                        bhinnayoryaḥ pratyayasyāviśeṣo bhedenāpratibhāsanaṃ tasmāt
                                        sattvasyaiva kartṛtāpratyayena yā sukhaduḥkhasaṃvit sa
                                        bhogaḥ| sattvasya svārthanairapekṣyeṇa parārthaḥ
                                        puruṣārthanimittaḥ| tasmādanyo yaḥ svārthaḥ
                                        puruṣasvarūpamātrālambanaḥ parityaktāhaṃkārasattve yā
                                        cicchāyāsaṃkrāntistatra kṛtasaṃyamasya puruṣaviṣayaṃ
                                        jñānamutpadyate| tatra tadevaṃ rūpaṃ svālambanaṃ jñānaṃ
                                        sattvaniṣṭhaṃ purūṣo [pā0 sattvaniṣṭhaḥ puruṣaḥ]
                                        jānātītyarthaḥ| na punaḥ puruṣo jñātā jñānasya
                                        viṣayabhāvamāpadyate
                                        jñeyatvāpatterjñātṛjñeyatvayoratyantavirodhāt ||35||</p>
                                <p>asyaiva saṃyamasya phalamāha --- tataḥ
                                        prātibhaśrāvaṇavedanādarśāsvādavārtā jāyante ||vibhūti 36||
                                        vṛttiḥ --- tataḥ puruṣasaṃyamādabhyasyamānādvyutthitasyāpi
                                        jñānāni jāyante| tatra prātibhaṃ pūrvoktaṃ jñānaṃ
                                        tasyāvirbhavanāt sūkṣmādikamarthaṃ paśyati| śrāvaṇaṃ
                                        śrotrendriyajaṃ jñānaṃ tasmācca prakṛṣṭaṃ divyaṃ śabdaṃ
                                        jānāti| vedanā sparśendriyajaṃ jñānaṃ vedyate+anayeti kṛtvā
                                        tāntrikyā saṃjñayā vyavahriyate| tasmāddivyasparśaviṣayaṃ
                                        jñānaṃ samupajāyate| ādarśaścakṣurindriyajaṃ jñānam| ā
                                        samantāddṛśyate+anubhūyate rūpamaneneti kṛtvā tasya
                                        prakarṣāddivyaṃ rūpajñānamutpadyate| āsvādo rasanendriyajaṃ
                                        jñānam| āsvādyate+aneneti kṛtvā tasmin prakṛṣṭe divye rase
                                        saṃvidupajāyate| vārtā gandhasaṃvit| vṛttiśabdena tāntrikyā
                                        paribhāṣayā ghrāṇendriyamucyate| vartate gandhaviṣaye iti
                                        vṛtterghrāṇendriyājjātā vārtā gandhasaṃvit| tasyāṃ
                                        prakṛṣyamānāyāṃ divyagandho+anubhūyate ||36||</p>
                                <p>eteṣāṃ phalaviśeṣāṇāṃ viṣayavibhāgamāha --- te samādhāvupasargā
                                        vyutthāne siddhayaḥ ||vibhūti 37||</p>
                                <p>vṛttiḥ --- te prākpratipāditāḥ phalaviśeṣāḥ samādheḥ prakarṣe
                                        gacchata upasargā upadravā vighnāḥ| tatra
                                        harṣasmayādikaraṇena [ pā0 harṣavismayādikaraṇena ] samādhiḥ
                                        śithilībhavati| vyutthāne tu punarvyavahāradaśāyāṃ
                                        viśiṣṭaphaladāyakatvāt siddhayo bhavanti ||37||</p>
                                <p>siddhyantaramāha --- bandhakāraṇaśaithilyātpracārasaṃvedanācca
                                        cittasya paraśarīrāveśaḥ ||vibhūti 38||</p>
                                <p>vṛttiḥ --- vyāpakatvādātmacittayorniyatakarmavaśādeva
                                        śarīrāntargatayoreva bhoktṛbhogyabhāvena yat
                                        saṃvedanamupajāyate sa eva śarīrabandha ityucyate| tadyadā
                                        samādhivaśādbandhakāraṇaṃ dharmādharmākhyaṃ śithilaṃ bhavati
                                        tānavamāpadyate| cittasya ca yo+asau pracāro
                                        hṛdayapraveśādindriyadvāreṇa viṣayābhimukhyena prasarastasya
                                        saṃvedanaṃ jñānam --- iyaṃ cittavahā nāḍī| anayā cittaṃ
                                        vahati| iyaṃ ca prāṇādivahābhyo [ pā0 rasaprāṇādivahābhyo ]
                                        nāḍībhyo vilakṣaṇeti --- svaparaśarīrayoryadā saṃcāraṃ
                                        jānāti tadā parakīyaṃ mṛtaṃ jīvaccharīraṃ vā
                                        cittasañcāradvāreṇa praviśati| cittaṃ ca paraśarīre
                                        praviśadindriyāṇyapyanuvartante madhukararājamiva makṣikāḥ|
                                        atha paraśarīrapraviṣṭo yogī svaśārīravat tena sarvaṃ
                                        vyavaharati| yato vyāpakayościttapuruṣayorbhogasaṅkoce
                                        kāraṇaṃ karma taccet samādhinā kṣiptaṃ tadā svātantryāt
                                        sarvatraiva bhoganiṣpattiḥ ||38||</p>
                                <p>siddhyantaramāha --- udānajayājjalapaṅkakaṇṭakādiṣvasaṅga
                                        utkrāntiśca ||vibhūti 39||</p>
                                <p>vṛttiḥ --- samastānāmindriyāṇāṃ tuṣajvālāvadyā yugapadutthitā
                                        vṛttiḥ sā jīvanaśabdavācyā| tasyāḥ kriyābhedāt
                                        prāṇāpānādisaṃjñābhirvyapadeśaḥ| tatra
                                        hṛdayānmukhanāsikādvāreṇa vāyoḥ prāyaṇāt prāṇa ityucyate|
                                        nābhideśāt pādāṅguṣṭhaparyantamapanayanādapānaḥ| nābhideśaṃ
                                        pariveṣṭya samantānnayanāt samānaḥ|
                                        kṛkāṭikādeśādāśirovṛtterunnayanādudānaḥ| vyāpya nayanāt
                                        sarvaśarīravyāpī vyānaḥ| tatrodānasya saṃyamadvāreṇa
                                        jayāditareṣāṃ vāyūnāṃ rodhādūrdhvagatitvena jale
                                        mahānadyādau mahati vā kardame tīkṣṇeṣu kaṇṭakeṣu vā na
                                        majjatyatilaghutvāt [ pā0 na sajjate|tilaghutvāt ]|
                                        tūlapiṇḍavajjalādau majjito+apyudgacchatītyarthaḥ ||39||
                                        siddhyantaramāha --- samānajayātprajvalanam ||vibhūti
                                        40||</p>
                                <p>[ jvalanam ityev bahusammataḥ sūtrapāṭhaḥ| ] vṛttiḥ ---
                                        agnimāveṣṭya vyavasthitasya samānākhyasya vāyorjayāt
                                        saṃyamena vaśīkārānnirāvaraṇasyāgnerudbhūtattvāttejasā [ pā0
                                        agnerūrdhvatvāt ] prajvalanniva yogī pratibhāti ||40||
                                        siddhyantaramāha --- śrotrākāśayoḥ sambandhasaṃyamāddivyaṃ
                                        śrotram ||vibhūti 41||</p>
                                <p>vṛttiḥ --- śrotraṃ śabdagrāhakamāhaṃkārikamindriyam| ākāśaṃ vyoma
                                        śabdatanmātrakāryam| tayoḥ sambandho
                                        deśadeśibhāvalakṣaṇastasmin kṛtasaṃyamasya yogino divyaṃ
                                        śrotraṃ pravartate| yugapat
                                        sūkṣmavyavahitaviprakṛṣṭaśabdagrahaṇasamarthaṃ
                                        bhavatītyarthaḥ ||41||</p>
                                <p>siddhyantaramāha --- kāyākāśayoḥ
                                        sambandhasaṃyamāllaghutūlasamāpatteścākāśagamanam ||vibhūti
                                        42||</p>
                                <p>vṛttiḥ --- kāyaḥ pāñcabhautikaṃ śarīram|
                                        tasyākāśenāvakāśadāyakena yaḥ sambandhastatra saṃyamaṃ
                                        vidhāya laghuni tūlādau samāpattiṃ tanmayībhāvalakṣaṇāṃ
                                        vidhāya prāptātilaghubhāvo yogī prathamaṃ yathāruci jale
                                        saṃcaraṇakrameṇorṇanābhatantujālena saṃcaramāṇa
                                        ādityaraśmibhiśca viharan yatheṣṭamākāśena gacchati ||42||
                                        siddhyantaramāha --- bahirakalpitā vṛttirmahāvidehā tataḥ
                                        prakāśāvaraṇakṣayaḥ ||vibhūti 43||</p>
                                <p>vṛttiḥ --- śarīrādbahiryā manasaḥ śarīranairapekṣyeṇa vṛttiḥ sā
                                        mahāvidehā nāma vigatāhaṃkārakāryavegā [ pā0
                                        vigataśarīrāhaṃkāradārḍhyadvāreṇa ] ucyate| tatastasyāṃ
                                        kṛtāt saṃyamāt prakāśāvaraṇakṣayaḥ sāttvikasya cittasya yaḥ
                                        prakāśaḥ tasya yadāvaraṇaṃ kleśakarmādi tasya kṣayaḥ
                                        pravilayo bhavati| ayamarthaḥ --- śarīrāhaṃkāre sati yā
                                        manaso bahirvṛttiḥ sā kalpitetyucyate| yadā punaḥ
                                        śarīrādahaṃkārabhāvaṃ parityajya svātantryeṇa manaso vṛttiḥ
                                        sā+akalpitā| tasyāṃ saṃyamādyoginaḥ sarve cittamalāḥ
                                        kṣīyante ||43||</p>
                                <p>tadevaṃ pūrvāntaviṣayāḥ parāntaviṣayā madhyabhāvāśca siddhīḥ
                                        pratipādyā+anantaraṃ bhuvanajñānādirūpā bāhyāḥ
                                        kāyavyūhādirūpā ābhyantarāḥ parikarmaniṣpannabhūtāśca
                                        maitryādiṣu balānītyevamādyāḥ
                                        samādhyupayoginīścāntaḥkaraṇabahiḥkaraṇalakṣaṇendriyabhavāḥ
                                        prāṇādivāyubhavāśca siddhīścittadārḍhyāya
                                        samādheścāśvāsotpattaye pratipādyedānīṃ
                                        svadarśanopayogisabījanirbījasamādhisiddhaye
                                        vividhopāyapradarśanāyāha ---
                                        sthūlasvarūpasūkṣmānvayārthavattvasaṃyamādbhūtajayaḥ
                                        ||vibhūti 44||</p>
                                <p>vṛttiḥ --- pañcānāṃ pṛthivyādīnāṃ bhūtānāṃ ye
                                        pañcā+avasthāviśeṣarūpā dharmāḥ sthūlatvādayastatra
                                        kṛtasaṃyamasya bhūtajayo bhavati| bhūtānyasya vaśyāni
                                        bhavantītyarthaḥ| tathā hi --- bhūtānāṃ paridṛśyamānaṃ
                                        viśiṣṭākāravat sthūlarūpam| svarūpapañcaiṣāṃ yathākramaṃ
                                        kāryaṃ gandhasnehoṣṇatāpreraṇāvakāśadānalakṣaṇam| sūkṣmaṃ ca
                                        yathākramaṃ bhūtānāṃ kāraṇatvena vyavasthitāni
                                        gandhāditanmātrāṇi| anvayino guṇāḥ
                                        prakāśapravṛttisthitirūpatayā sarvatraivā+anvayitvena
                                        samupalabhyante| arthavattvaṃ teṣu eva guṇeṣu
                                        bhogāpavargasampādanākhyā śaktiḥ| tadevaṃ bhūteṣu pañcasu
                                        uktadharmalakṣaṇāvasthābhinneṣu pratyavasthaṃ saṃyamaṃ
                                        kurvan yogī bhūtajayī bhavati| tadyathā --- prathamaṃ
                                        sthūlarūpe saṃyamaṃ vidhāya tadanu svarūpe ityevaṃ krameṇa
                                        tasya kṛtasaṃyamasya saṃkalpānuvidhāyinyo vatsānusāriṇya iva
                                        gāvo bhūtaprakṛtayo bhavantītyarthaḥ ||44||</p>
                                <p>tasyaiva bhūtajayasya phalamāha --- tato+aṇimādiprādurbhāvaḥ
                                        kāyasampattaddharmā+anabhighātaśca ||vibhūti 45||</p>
                                <p>vṛttiḥ --- 1| aṇimā paramāṇurūpatāpattiḥ| 2| mahimā
                                        mahattvprāptiḥ| 3| laghimā tūlapiṇḍavallaghutvaprāptiḥ| 4|
                                        garimā gurutvaprāptiḥ| 5| prāptiraṅgulyagreṇa
                                        candrādisparśanaśaktiḥ| 6| prākāmyamicchānabhighātaḥ| 7|
                                        śarīrāntaḥkaraṇeśvaratvamīśitvam| 8| sarvatra prabhaviṣṇutā
                                        vaśitvam| sarvāṇyeva bhūtānyanugāmitvāttaduktaṃ
                                        nātikrāmanti| 9| yatrakāmāvasāyo yasmin viṣaye+asya kāmaḥ
                                        svecchā bhavati tasmin viṣaye yogino+adhyavasāyo bhavati|
                                        taṃ viṣayaṃ svīkāradvāreṇābhilāṣasamāptiparyantaṃ
                                        nayatītyarthaḥ| ta ete+aṇimādyāḥ samādhyupayogino
                                        bhūtajayādyoginaḥ prādurbhavanti| yathā paramāṇutvaṃ prāpto
                                        vajrādīnāmapyantaḥ praviśati| evaṃ sarvatra yojyam|
                                        ete+aṇimādayo+aṣṭau guṇā mahāsiddhaya ucyante|
                                        kāyasampadvakṣyamāṇā (3|46) tāṃ prāpnoti|
                                        taddharmā+anabhighātaśca tasya kāyasya ye dharmā
                                        rūpādayasteṣāmanabhighāto nāśo na kutaścidbhavati nāsya
                                        rūpamagnirdahati na vāyuḥ śoṣayatītyādi yojyam ||45||
                                        kāyasampadamāha --- rūpalāvaṇyabalavajrasaṃhananatvāni
                                        kāyasampat ||vibhūti 46||</p>
                                <p>vṛttiḥ --- rūpalāvaṇyabalāni prasiddhāni| vajrasaṃhananatvaṃ
                                        vajravat kaṭhinā saṃhatirasya śarīre bhavatītyarthaḥ| iti
                                        kāyasya āvirbhūtaguṇasampat ||46||</p>
                                <p>evaṃ bhūtajayamabhidhāya prāptabhūmikāviśeṣasyendriyajayamāha ---
                                        grahaṇasvarūpāsmitānvayārthavattvasaṃyamādindriyajayaḥ
                                        ||vibhūti 47||</p>
                                <p>vṛttiḥ --- grahaṇamindriyāṇāṃ viṣayābhimukhī vṛttiḥ| svarūpaṃ
                                        sāmānyena prakāśakatvam| asmitā ahaṃkārānugamaḥ|
                                        anvayārthavattve pūrvavat (3|44)| eteṣāṃ
                                        indriyāṇāmavasthāpañcake pūrvavat saṃyamaṃ kṛtvendriyajayī
                                        bhavati ||47||</p>
                                <p>tasya phalamāha --- tato manojavitvaṃ vikaraṇabhāvaḥ
                                        pradhānajayaśca ||vibhūti 48||</p>
                                <p>vṛttiḥ --- śarīrasya manovadanuttamagatilābho manojavitvam|
                                        kāyanirapekṣāṇāmindriyāṇāṃ vṛttilābho vikaraṇabhāvaḥ|
                                        sarvavaśitvaṃ pradhānajayaḥ| etāḥ siddhyayo jitendriyasya
                                        prādurbhavanti| tāścāsmin śāstre madhupratīkā ityucyante|
                                        yathā madhuna ekadeśo+api svadata evaṃ pratyekametāḥ
                                        siddhayaḥ svadanta iti madhupratīkāḥ ||48||
                                        indriyajayamabhidhāyā+antaḥkaraṇajayamāha ---
                                        sattvapuruṣānyatākhyātimātrasya sarvabhāvādhiṣṭhātṛtvaṃ
                                        sarvajñātṛtvaṃ ca ||vibhūti 49||</p>
                                <p>vṛttiḥ --- tasmin buddheḥ sāttvike pariṇāme kṛtasaṃyamasya yā
                                        sattvapuruṣayorutpadyate vivekakhyātirguṇānāṃ
                                        kartṛtvābhimānaśithilībhāvarūpā tanmāhātmyāt tatraiva
                                        sthitasya yoginaḥ sarvādhiṣṭhātṛtvaṃ sarvajñātṛtvaṃ ca
                                        samādherbhavati| sarveṣāṃ guṇapariṇāmānāṃ bhāvānāṃ
                                        svāmivadākramaṇaṃ sarvabhāvādhiṣṭhātṛtvam| teṣāmeva ca
                                        śāntoditāvyapadeśyadharmitvenāvasthitānāṃ
                                        yathāvadvivekajñānaṃ sarvajñātṛtvam| eṣāṃ cāsmiñchāstre
                                        parasyāṃ vaśīkārasaṃjñāyāṃ prāptāyāṃ viśokā nāma
                                        siddhirityucyate ||49||</p>
                                <p>krameṇa bhūmikāntaramāha --- tadvairāgyādapi doṣabījakṣaye
                                        kaivalyam ||vibhūti 50|| vṛttiḥ --- tasyāmapi viśokāyāṃ
                                        siddhau yadā vairāgyamutpadyate yoginastadā tasmāddoṣāṇāṃ
                                        rāgādīnāṃ yadbījamavidyādayastasya kṣaye nirmūlane
                                        kaivalyamātyantikī duḥkhanivṛttiḥ puruṣasya
                                        guṇānāmadhikāraparisamāptau svarūpapratiṣṭhatvam [ pā0
                                        svarūpaniṣṭhatvam ] ||50|| tasminneva samādhau
                                        sthityupāyamāha --- svāmyupanimantraṇe saṅgasmayā+akaraṇaṃ
                                        punaraniṣṭaprasaṅgāt ||vibhūti 51|| vṛttiḥ --- catvāro
                                        yogino bhavanti| tatrābhyāsavān pravṛttamātrajyotiḥ
                                        prathamaḥ| ṛtambharaprajño dvitīyaḥ| bhūtendriyajayī
                                        tṛtīyaḥ| atikrāntabhāvanīyaścaturthaḥ| tatra caturthasya
                                        samādheḥ prāptasaptavidhabhūmiprāntaprajño bhavati|
                                        ṛtambharaprajñasya dvitīyāṃ madhumatīsaṃjñāṃ bhūmikāṃ
                                        sākṣātkurvataḥ svāmino devā upanimantrayitāro bhavanti|
                                        divyastrīrasāyanādikam [divyastrīvasanādikam ]
                                        upaḍhaukayantīti tasminnupanimantraṇe nā+anena saṅgaḥ
                                        kartavyo nāpi smayaḥ| saṅgatikaraṇe punarviṣayabhoge patati
                                        smayakaraṇe kṛtakṛtyamātmānaṃ manyamāno na samādhāvutsahate|
                                        ataḥ saṅgasmayayostena varjanaṃ kartavyam ||51||</p>
                                <p>asyāmeva phalabhūtāyāṃ vivekakhyātau
                                        pūrvoktasaṃyamavyatiriktamupāyāntaramāha ---
                                        kṣaṇatatkramayoḥ saṃyamādvivekajaṃ jñānam ||vibhūti 52||
                                        vṛttiḥ --- kṣaṇaḥ sarvāntyaḥ kālāvayavo yasya kalāḥ
                                        prabhavituṃ na śakyante| tathāvidhānāṃ kālakṣaṇānāṃ yaḥ
                                        kramaḥ paurvāparyeṇa pariṇāmastatra saṃyamāt prāguktaṃ
                                        vivekajaṃ jñānamutpadyate| ayamarthaḥ --- ayaṃ
                                        kālakṣaṇo+amuṣmāt kālakṣaṇāduttaro+ayamasmāt pūrva
                                        ityevaṃvidhe krame kṛtasaṃyamasyātyantasūkṣme+api kṣaṇakrame
                                        yadā bhavati sākṣātkārastadā+anyadapi sūkṣmaṃ mahadādi
                                        sākṣātkarotīti vivekajñānotpattiḥ ||52||</p>
                                <p>asyaiva saṃyamasya viṣayavivekopakṣepaṇāyāha ---
                                        jātilakṣaṇadeśairanyatānavacchedāttulyayostataḥ pratipattiḥ
                                        ||vibhūti 53||</p>
                                <p>vṛttiḥ --- padārthānāṃ bhedahetavo jātilakṣaṇadeśā bhavanti|
                                        kvacidbhedaheturjātiḥ| yathā gauriyaṃ mahiṣīyamiti| jātyā
                                        tulyayorlakṣaṇaṃ bhedahetuḥ| iyaṃ karbureyamaruṇeti| jātyā
                                        lakṣaṇenābhinnayorbhedaheturdeśo drṛṣṭaḥ| yathā
                                        tulyapramāṇayorāmalakayorbhinnadeśasthitayoḥ| yatra
                                        punarbhedo+avadhārayituṃ na śakyate yathā ekadeśasthitayoḥ
                                        śuklayoḥ pārthivayoḥ paramāṇvostathāvidhe viṣaye bhedāya
                                        kṛtasaṃyamasya bhedena jñānamutpadyate tadā tadabhyāsāt
                                        sūkṣmāṇyapi tattvāni bhedena pratipadyate| etaduktaṃ bhavati
                                        --- yatra kenacidupāyena bhedo nāvadhārayituṃ śakyastatra
                                        saṃyamādbhavatyeva bhedapratipattiḥ ||53||</p>
                                <p>sūkṣmāṇāṃ tattvānāmuktasya vivekajanyajñānasya
                                        saṃjñāviṣayasvābhāvyaṃ vyākhyātumāha --- tārakaṃ
                                        sarvaviṣayaṃ sarvathāviṣayamakramaṃ ceti vivekajaṃ jñānam
                                        ||vibhūti 54|| vṛttiḥ --- uktasaṃyamabalādevā+antyāyāṃ
                                        bhūmikāyāmutpannaṃ jñānaṃ tārakamiti tārayatyagādhāt
                                        saṃsārasāgarādyoginamityānvarthikyā saṃjñayā
                                        tārakamityucyate| asya viṣayamāha --- sarvaviṣayamiti|
                                        sarvāṇi tattvāni mahadādīni viṣayo+asyeti sarvaviṣayam|
                                        svabhāvaścāsya sarvathāviṣayatvam| sarvābhiravasthābhiḥ
                                        sthūlasūkṣmādibhedena taistaiḥ pariṇāmaiḥ sarveṇa
                                        prakāreṇā+avasthitāni tattvāni viṣayo+asyeti
                                        sarvathāviṣayam| svabhāvāntaramāha --- akramaṃ ceti|
                                        niḥśeṣanānāvasthāpariṇatasyātmakabhāvagrahaṇenāsya [pā0
                                        niḥśeṣanānā+avasthāpariṇatadvitryātmakabhāvagrahaṇe nā+asya]
                                        kramo vidyata ityakramam| sarvaṃ karatalāmalakavadyugapat
                                        paśyatītyarthaḥ ||54||</p>
                                <p>asmācca vivekajāt tārakākhyājjñānāt kiṃ bhavatītyāha ---
                                        sattvapuruṣayoḥ śuddhisāmye kaivalyam ||vibhūti 55||</p>
                                <p>vṛttiḥ --- sattvapuruṣāvuktalakṣaṇau (2|6, 2|18, 2|20)| tayoḥ
                                        śuddhisāmye kaivalyam| sattvasya sarvakartṛtvābhimānanivṛtyā
                                        svakāraṇānupraveśaḥ śuddhiḥ| puruṣasya
                                        śuddhirupacaritabhogābhāva iti dvayoḥ samānāyāṃ śuddhau
                                        puruṣasya kaivalyamutpadyate| mokṣo bhavatītyarthaḥ
                                        ||55||</p>
                                <p>tadevamantaraṅgaṃ yogāṅgatrayamabhidhāya tasya ca saṃyamasaṃjñāṃ
                                        kṛtvā saṃyamasya viṣayapradarśanārthaṃ
                                        pariṇāmatrayamupapādya saṃyamabalotpadyamānāḥ
                                        pūrvāntaparāntamadhyabhavāḥ siddhīrupadarśya
                                        samādhyabhyāsopapattaye [ pā0 samādhyāśvāsotpattaye ] bāhyā
                                        bhuvanajñānādirūpā ābhyantarāśca kāyavyūhajñānādirūpāḥ
                                        pradarśya samādhyupayogāyendriyaprāṇajayādipūrvikāḥ
                                        paramapuruṣārthasiddhaye
                                        yathākramamavasthāsahitabhūtajayendriyasattvajayodbhavāśca
                                        vyākhyāya vivekajñānopapattaye tāṃstānupāyānupanyasya
                                        tārakasya sarvasamādhyavasthāparyantabhavasya
                                        svarūpamabhidhāya tatsamāpatteḥ kṛtādhikārasya
                                        cittasattvasya svakāraṇānupraveśāt kaivalyamutpadyata
                                        ityabhihitamiti nirṇīto vibhūtipādastṛtīyaḥ| iti
                                        dhāreśvarabhojadevaviracitāyāṃ rājamārtaṇḍābhidhāyāṃ
                                        pātañjalavṛttau vibhūtipādastṛtīyaḥ| iti vibhūtipādaḥ| </p>
                        </div1>

                        <div1>
                                <head n="4">Kaivalyapādaḥ</head>
                                <p> atha kaivalyapādaḥ yadājñayaiva kaivalyaṃ vinopāyaiḥ prajāyate|
                                        tamekamajamīśānaṃ cidānandamayaṃ stumaḥ||</p>
                                <p>idānīṃ vipratipattisamutthabhrāntinirākaraṇena yuktyā
                                        kaivalyasvarūpajñāpanāya [ pā0 jñānāya ]
                                        kaivalyapādo+ayamārabhyate| tatra yāḥ pūrvamuktāḥ
                                        siddhayastāsāṃ nānāvidhajanmādikāraṇapratipādanadvāreṇaivaṃ
                                        bodhayati --- madīyā yā etāḥ siddhayastāḥ sarvāḥ
                                        pūrvajanmābhyastasamādhibalājjanmādinimittamātratvenā+a+aśritya
                                        pravartante| tataścānekabhavasādhyasya samādherna
                                        kṣatirastītyāśvāsotpādanāya samādhisiddheśca
                                        prādhānyakhyāpanārthaṃ kaivalyopayogārthaṃ cāha ---
                                        janmauṣadhimantratapaḥsamādhijāḥ siddhayaḥ ||kaivalya 1||
                                        vṛttiḥ --- kāścana janmanimittā eva siddhayo yathā
                                        pakṣyādīnāmākāśagamanādayaḥ| yathā vā
                                        kapilamaharṣiprabhṛtīnāṃ janmasamanantaramevopajāyamānā
                                        jñānādayaḥ sāṃsiddhikā guṇāḥ| oṣadhisiddhayo yathā
                                        pāradādirasāyanādyupayogāt| mantrasiddhiryathā mantrajapāt
                                        keṣāṃcidākāśagamanādiḥ| tapaḥsiddhiryathā viśvāmitrādīnām|
                                        samādhisiddhiḥ prākpratipāditā| etāḥ siddhayaḥ
                                        pūrvajanmakṣayitakleśānāmevopajāyante| tasmāt
                                        samādhisiddhāvivā+anyāsāṃ siddhīnāṃ samādhireva
                                        janmāntarābhyastaḥ kāraṇm| mantrādīni nimittamātrāṇi ||1||
                                        nanu nandīśvarādikānāṃ jātyādipariṇāmo+asminneva janmani
                                        dṛśyate| tat kathaṃ janmāntarābhyastasya samādheḥ
                                        kāraṇatvamucyata ityāśaṅkyāha --- jātyantarapariṇāmaḥ
                                        prakṛtyāpūrāt ||kaivalya 2||</p>
                                <p>vṛttiḥ --- yo+ayamihaiva janmani nandīśvarādīnāṃ jātyādipariṇāmaḥ
                                        sa prakṛtyāpūrāt| pāścāttyā eva hi prakṛtayo+amuṣmiñjanmani
                                        vikārānāpūrayanti jātyantarākāreṇa pariṇamanti ||2||</p>
                                <p>nanu dharmādharmādayastatra kriyamānā upalabhyante| tat kathaṃ
                                        prakṛtīnāmāpūrakatvam ityāha --- nimittamaprayojakaṃ
                                        prakṛtīnāṃ varaṇabhedastu tataḥ kṣetrikavat ||kaivalya 3||
                                        vṛttiḥ --- nimittaṃ dharmādi| tat
                                        prakṛtīnāmarthāntarapariṇāme na prayojakam| na hi kāryeṇa
                                        kāraṇaṃ pravartate| kutra tarhi tasya dharmādervyāpāra
                                        ityāha --- varaṇabhedastu tataḥ kṣetrikavat|
                                        tatastasmādanuṣṭhīyamānāddharmādvaraṇamāvaraṇakamadharmādi
                                        tasyaiva virodhitvādbhedaḥ kṣayaḥ kriyate| tasmin
                                        pratibandhake kṣīṇe prakṛtayaḥ svayamabhimatakāryāya
                                        prabhavanti| dṛṣṭāntamāha --- kṣetrikavat| yathā kṣetrikaḥ
                                        kṛṣībalaḥ kedārāt kedārāntaraṃ jalaṃ
                                        ninīṣurjalapratibandhakāvaraṇabhedamātraṃ karoti| tasmin
                                        bhinne jalaṃ svayameva prasaradrūpaṃ pariṇāmaṃ gṛhṇāti na tu
                                        jalaprasaraṇe tasya kaścit prayatnaḥ| evaṃ
                                        dharmāderboddhavyam ||3||</p>
                                <p>yadā sākṣātkṛtatattvasya yogino yugapat
                                        karmaphalabhogāyā+a+atmīyaniratiśayavibhūtyanubhavād
                                        yugapadanekaśarīranirmitsā jāyate tadā kutastāni cittāni
                                        prabhavantītyāha --- nirmāṇacittānyasmitāmātrāt ||kaivalya
                                        4||</p>
                                <p>vṛttiḥ --- yoginaḥ svayaṃ nirmiteṣu kāyeṣu yāni cittāni tāni
                                        mūlakāraṇādasmitāmātrādeva tadicchayā prasaranti|
                                        agnervisphuliṅgā iva yugapat pariṇamanti ||4||</p>
                                <p>nanu bahūnāṃ cittānāṃ bhinnābhiprāyatvānnaikakāryakartṛtvaṃ
                                        syādityāha --- pravṛttibhede prayojakaṃ cittamekamanekeṣām
                                        |}kaivalya 5||</p>
                                <p>vṛttiḥ --- teṣāmanekeṣāṃ cetasāṃ pravṛttibhede vyāpāranānātva
                                        eakaṃ yoginaścittaṃ prayojakaṃ prerakamadhiṣṭhātṛtvena| tena
                                        na bhinnamatatvam| ayamarthaḥ --- yathātmīyaśarīre
                                        manaścakṣuḥpāṇyādīni yathecchaṃ
                                        prerayatyadhiṣṭhātṛtvenaievaṃ kāyāntareṣvapīti ||5||
                                        janmādiprabhavatvāt siddhīnāṃ cittamapi tatprabhavaṃ
                                        pañcavidhameva| ato janmādiprabhavāccittāt
                                        samādhiprabhavasya cittasya vailakṣaṇyamāha --- tatra
                                        dhyānajamanāśayam ||kaivalya 6||</p>
                                <p>vṛttiḥ --- dhyānajaṃ samādhijaṃ yaccittaṃ tat pañcasu
                                        madhye+anāśayaṃ karmavāsanārahitamityarthaḥ ||6||</p>
                                <p>yathetaracittebhyo yoginaścittaṃ vilakṣaṇaṃ kleśādirahitaṃ tathā
                                        karmāpi vilakṣaṇamityāha --- karmāśuklākṛṣṇaṃ
                                        yoginastrividhamitareṣām ||kaivalya 7||</p>
                                <p>vṛttiḥ --- śubhaphaladaṃ karma yāgādi śuklam| aśubhaphaladaṃ
                                        brahmahatyādi kṛṣṇam| ubhayasaṃkīrṇaṃ śuklakṛṣṇam| tatra
                                        śuklaṃ karma vicakṣaṇānāṃ dānatapaḥsvādhyāyādimatāṃ
                                        puruṣāṇām| kṛṣṇaṃ karma dānavānām [ nārakānām ]| śuklakṛṣṇaṃ
                                        manuṣyāṇām| yogināntu saṃnyāsavatāṃ trividhakarmaviparītaṃ
                                        yat phalatyāgānusandhānenaivānuṣṭhānānna kiñcit
                                        phalamārabhate ||7||</p>
                                <p>asyaiva karmaṇaḥ phalamāha ---
                                        tatastadvipākānuguṇānāmevābhivyaktirvāsanānām ||kaivalya 8||
                                        vṛttiḥ --- iha hi dvividhā karmavāsanāḥ smṛtimātraphalā
                                        jātyāyurbhogaphalāśca| tatra jātyāyurbhogaphalā
                                        ekānekajanmabhavā ityanena pūrvameva (2|12--13)
                                        kṛtanirṇayāḥ| yāstu smṛtimātraphalāstāstataḥ karmaṇo yena
                                        karmaṇā yādṛk śarīramārabdhaṃ devamanuṣyatiryagādibhedena
                                        tasya vipākasyā+anuguṇā anurūpā yā vāsanāstāsāmeva
                                        tasmādabhivyaktirvāsanānāṃ bhavati| ayamarthaḥ --- yena
                                        karmaṇā pūrvaṃ devatādiśarīramārabdhaṃ
                                        jātyantaraśatavyavadhānena punastathāvidhasyaiva
                                        śarīrasyārambhe tadanurūpā eva smṛtiphalā vāsanāḥ
                                        prakaṭībhavanti| lokāntareṣvevārtheṣu tasya smṛtyādayo
                                        jāyante| itarāstu satyo+api avyaktasaṃjñāstiṣṭhanti na
                                        tasyāṃ daśāyāṃ nārakādiśarīrodbhavā vāsanā vyaktimāyānti
                                        ||8|| āsāmeva vāsanānāṃ kāryakāraṇābhāvānupapattimāśaṅkya
                                        samarthayitumāha --- jātideśakālavyavahitānāmapyānantaryaṃ
                                        smṛtisaṃskārayorekarūpatvāt ||kaivalya 9||</p>
                                <p>vṛttiḥ --- iha nānāyoniṣu bhramatāṃ saṃsāriṇāṃ
                                        kāṃcidyonimanubhūya yadā yonyantarasahasravyavadhānena
                                        punastāmeva yoniṃ pratipadyate tadā tasyāṃ pūrvānubhūtāyāṃ
                                        yonau tathāvidhaśarīrādivyañjakāpekṣayā vāsanā yāḥ
                                        prakaṭībhūtā āsaṃstāstathāvidhavyañjakābhāvāttirohitāḥ
                                        punastathāvidhavyañjakaśarīrādilābhe prakaṭībhavanti|
                                        jātideśakālavyavadhāne+api tāsāṃ
                                        svānurūpasmṛtyādiphalasādhana ānantaryaṃ nairantaryam|
                                        kutaḥ| smṛtisaṃskārayorekarūpatvāt| tathāhi ---
                                        anuṣṭhīyamānāt karmaṇaścittasattve vāsanārūpaḥ saṃskāraḥ
                                        samutpadyate| sa ca svarganarakādīnāṃ phalānāṃ cāṅkurībhāvaḥ
                                        karmaṇāṃ vā yāgādīnāṃ śaktirūpatayā+avasthānam| karturvā
                                        tathāvidhabhogyabhoktṛtvarūpaṃ sāmarthyam| saṃskārāt smṛtiḥ
                                        smṛteśca sukhaduḥkhopabhogastadanubhavācca punarapi
                                        saṃskārasmṛtyādayaḥ| evaṃ ca yasya smṛtisaṃskārādayo
                                        bhinnāstasyā+a+anantaryābhāve durlabhaḥ kāryakāraṇabhāvaḥ|
                                        asmākaṃ tu yadānubhava eva saṃskārībhavati saṃskāraśca
                                        smṛtirūpatayā pariṇamate tadaikasyaiva
                                        cittasyānusandhātṛtvena sthitatvānna kāryakāraṇabhāvo
                                        durghaṭaḥ ||9||</p>
                                <p>bhavatvānantaryaṃ kāryakāraṇabhāvaśca vāsanānām yadā tu
                                        prathamamevānubhavaḥ pravartate tadā kiṃ vāsanānimitta uta
                                        nirnimitta iti śaṅkāṃ vyapanetumāha --- tāsāmanāditvaṃ
                                        cā+a+aśiṣo nityatvāt ||kaivalya 10||</p>
                                <p>vṛttiḥ --- tāsāṃ vāsanānāmanāditvam| na vidyata ādiryasya tasya
                                        bhāvastattvaṃ tāsāmādirnāstītyarthaḥ| kuta iti| āśiṣo
                                        nityatvāt| yeyamāśīrmahāmoharūpā sadaiva sukhasādhanāni me
                                        bhūyāsurmā kadācana tairme viyogo bhūditi yaḥ saṃkalpaviśeṣo
                                        vāsanānāṃ kāraṇaṃ tasya nityatvādanāditvamityarthaḥ|
                                        etaduktaṃ bhavati --- kāraṇasya
                                        sannihitatvādanubhavasaṃskārādīnāṃ kāryāṇāṃ pravṛttiḥ kena
                                        vāryate| anubhavasaṃskārānubiddhaṃ saṃkocavikāśadharmi
                                        cittaṃ tattadabhivyañjakavipākalābhāt tattatphalarūpatayā
                                        pariṇamata ityarthaḥ ||10||</p>
                                <p>tāsāmānantyāddhānaṃ kathaṃ bhavatītyāśaṅkya hānopāyamāha ---
                                        hetuphalāśrayālambanaiḥ saṃgṛhītatvādeṣāmabhāve tadabhāvaḥ
                                        ||kaivalya 11||</p>
                                <p>vṛttiḥ --- vāsanānāmanantarānubhavo hetustasyāpyanubhavasya
                                        rāgādayasteṣāmavidyeti sākṣāt pāramparyeṇa hetuḥ| phalaṃ
                                        śarīrādi smṛtyādi ca| āśrayo buddhisattvam| ālambanaṃ
                                        yadevānubhavasya tadeva vāsanānām|
                                        atastairhetuphalāśrayālambanairanantānāmapi vāsanānāṃ
                                        saṃgṛhītatvāt| eṣāṃ hetvādīnāmabhāve jñānayogābhyāṃ
                                        dagdhabījakalpatve vihite nirmūlatvānna vāsanāḥ prarohanti
                                        na kāryamārabhanta iti tāsāmabhāvaḥ ||11||</p>
                                <p>nanu pratikṣaṇaṃ cittasya naśvaratvopalabdhervāsanānāṃ
                                        tatphalānāṃ ca kāryakāraṇabhāvena yugapadabhāvitvādbhede
                                        kathamekatvamityāśaṅkyaikatvasamarthanāyāha --- atītānāgataṃ
                                        svarūpato+astyadhvabhedāddharmāṇām ||kaivalya 12||</p>
                                <p>vṛttiḥ ---ihātyantamasatāṃ bhāvānāmutpattirna yuktimatī teṣāṃ
                                        sattvasambandhāyogāt| na hi śaśaviṣāṇādīnāṃ kvacidapi
                                        sattvasambandho dṛṣṭaḥ| nirupākhye ca kārye kimuddiśya
                                        kāraṇāni pravarteran| na hyasantaṃ viṣayamālocya kaścit
                                        pravartate| satāmapi virodhānnābhāvasambandho+asti| yat
                                        svarūpaṃ labdhasattākaṃ tat kathaṃ
                                        nirupākhyatāmabhāvarūpatāṃ vā bhajate na viruddhaṃ rūpaṃ
                                        svīkarotītyarthaḥ| tasmāt satāmabhāvāsambhavādasatāṃ
                                        cotpattyasambhavāt taistairdharmairvipariṇamamāno dharmī
                                        sadaikarūpa evāvatiṣṭhate| dharmāstu tryadhvakatvena [ pā0
                                        adhikatvena ] traikālikatvena tatra vyavasthitāḥ svasmin
                                        svasminnadhvani vyavasthitāḥ na svarūpaṃ tyajanti|
                                        vartamāne+adhvani vyavasthitāḥ kevalaṃ bhogyatāṃ bhajante|
                                        tasmāddharmāṇāmevātītānāgatādyadhvabhedāt tenaiva rūpeṇa
                                        kāryakāraṇabhāvo+asmin darśane pratipadyate|
                                        tasmādapavargaparyantamekameva cittaṃ
                                        dharmitayā+anuvartamānaṃ na nihnotuṃ pāryate ||12||</p>
                                <p>ta ete dharmadharmiṇaḥ kiṃrūpā ityāha --- te vyaktasūkṣmā
                                        guṇātmānaḥ ||kaivalya 13||</p>
                                <p>vṛttiḥ --- ya ete dharmadharmiṇaḥ proktāste vyaktasūkṣmabhedena
                                        vyavasthitāḥ guṇāḥ
                                        sattvarajastamorūpāstadātmānastatsvabhāvāstatpariṇāmarūpā
                                        ityarthaḥ| yataḥ sattvarajastamobhiḥ sukhaduḥkhamoharūpaiḥ
                                        sarvāsāṃ bāhyābhyantarabhedabhinnānāṃ
                                        bhāvavyaktīnāmanvayānugamo dṛśyate| yadyadanvayi tattat
                                        pariṇāmarūpaṃ dṛṣṭam| yathā ghaṭādayo mṛdanvitā
                                        mṛtpariṇāmarūpāḥ ||13||</p>
                                <p>yadyete trayo guṇāḥ sarvatra mūlakāraṇaṃ kathameko dharmīti
                                        vyapadeśa ityāśaṅkyāha --- pariṇāmaikatvādvastutattvam
                                        ||kaivalya 14||</p>
                                <p>vṛttiḥ --- yadyapi trayo guṇāstathāpi
                                        teṣāmaṅgāṅgibhāvagamanalakṣaṇo yaḥ pariṇāmaḥ kvacit
                                        sattvamaṅgi kvacidrajaḥ kvacicca tama
                                        ityevaṃrūpastasyaikatvādvastunastattvamekamucyate| yathā ---
                                        iyaṃ pṛthivī| ayaṃ vāyurityevamādi ||14||</p>
                                <p>nanu jñānavyatirikte satyarthe vastvekamanekaṃ vā vaktuṃ yujyate|
                                        yadā ca vijñānameva vāsanāvaśāt kāryakāraṇabhāvenāvasthitaṃ
                                        tathā tathā pratibhāti tadā kathametacchakyate
                                        vaktumityāśaṅkyāha --- vastusāmye cittabhedāttayorviviktaḥ
                                        panthāḥ ||kaivalya 15||</p>
                                <p>vṛttiḥ --- tayorjñānārthayorviviktaḥ panthā vivikto mārgo deśa
                                        iti yāvat| katham| vastusāmye cittabhedāt| samāne vastuni
                                        stryādāvupalabhyamāne nānāpramātṝṇāṃ cittasya bhedaḥ
                                        sukhaduḥkhamoharūpatayā samupalabhyate| tathāhi ekasyāṃ
                                        rūpalāvaṇyavatyāṃ yoṣiti upalabhyamānāyāṃ sarāgasya
                                        sukhamutpadyate sapatnyāstu dveṣaḥ
                                        parivrājakāderghṛṇetyekasmin vastuni nānāvidhacittodayāt
                                        kathaṃ cittakāryatvaṃ vastuna ekacittakāryatve
                                        vastvekarūpatayaivā+avabhāseta| kiñca cittakāryatve vastuno
                                        yadīyasya cittasya tadvastu kāryaṃ tasminnarthāntaravyāsakte
                                        tadvastu na kiñcit syāt| bhavatviti cenna| tadeva
                                        kathamanyairbahubhirupalabhyeta| upalabhyate ca tasmānna
                                        cittakāryam| atha yugapadbahubhiḥ so+arthaḥ kriyate tadā
                                        bahunirmitasyārthasyaikanirmitādvailakṣaṇyaṃ syāt| yadā tu
                                        vailakṣaṇyaṃ neṣyate tadā kāraṇabhede sati
                                        kāryabhedasyābhāve nirhetukamekarūpaṃ vā jagat syāt|
                                        etaduktaṃ bhavati --- satyapi bhinne kāraṇe yadi
                                        kāryasyābhedastadā samagraṃ
                                        jagannānāvidhakāraṇajanyamekarūpaṃ syāt|
                                        kāraṇabhedānanugamāt svātantryeṇa nirhetukaṃ vā syāt|
                                        yadyevaṃ kathaṃ tena triguṇātmanā cittenaikasyaiva pramātuḥ
                                        sukhaduḥkhamohamayāni jñānāni janyante [pā0 kathaṃ tena
                                        triguṇātmanā+arthe naikasyaiva pramātuḥ
                                        sukhaduḥkhamohabhayāni jñānāni na janyante]| maivam|
                                        yathā+arthastriguṇastathā cittamapi triguṇam|
                                        tasyārthapratibhāsotpattau dharmādayaḥ sahakārikāraṇam|
                                        tadudbhavābhibhavavaśāt kadāciccittasya tena tena
                                        rūpeṇābhivyaktiḥ| tathā ca --- kāmukasya sannihitāyāṃ yoṣiti
                                        dharmasahakṛtaṃ cittaṃ sattvasyāṅgitayā pariṇamamānaṃ
                                        sukhamayaṃ bhavati| tadevā+adharmasahakāri rajaso+aṅgitayā
                                        duḥkharūpaṃ sapatnīmātrasya bhavati| tīvrādharmasahakāritayā
                                        pariṇamamānaṃ tamaso+aṅgitvena kopanāyāḥ sapatnyā mohamayaṃ
                                        bhavati| tasmādvijñānavyatirekeṇāsti grāhyārthaḥ [pā0
                                        grāhyo+arthaḥ]| tadevaṃ vijñānārthayostādātmyavirodhānna
                                        kāryakāraṇabhāvaḥ| kāraṇābhede satyapi
                                        kāryabhedaprasaṅgāditi jñānādvyatiriktatvamarthasya
                                        vyavasthitam ||15||</p>
                                <p>yadyevaṃ jñānaṃ cet prakāśakatvādgrahaṇasvabhāvamarthaśca
                                        prakāśyatvādgrāhyasvabhāvastadā yugapat sarvānarthān kathaṃ
                                        na gṛhṇāti| na smarati cetyāśaṅkāṃ parihartumāha ---
                                        taduparāgāpekṣitvāccittasya vastu jñātājñātam ||kaivalya
                                        16||</p>
                                <p>vṛttiḥ --- tasyārthasyoparāgādākārasamarpaṇāccitte bāhyaṃ vastu
                                        jñātamajñātaṃ ca bhavati| ayamarthaḥ --- sarvaḥ padārtha
                                        ātmalābhe cittaṃ sāmagrīmapekṣate| nīlādijñānaṃ
                                        copajāyamānamindriyapraṇālikayā samāgatamarthoparāgaṃ
                                        sahakārikāraṇatvenāpekṣate| vyatiriktasyārthasya
                                        sambandhābhāvādgrahītumaśakyatvāt| tataśca yenaivārthenāsya
                                        svarūpoparāgaḥ kṛtastamevārthaṃ tajjñānaṃ vyavahārayogyatāṃ
                                        nayati| tataḥ so+artho jñāta ucyate| yena cā+a+akāro na
                                        samarpitaḥ sa na jñātatvena vyavahriyate|
                                        yasmiṃścānubhūte+arthe sādṛśyādirarthaḥ saṃskāramudbodhayan
                                        sahakāritāṃ pratipadyate tasminnevārthe smṛtirupajāyata iti
                                        na sarvatra jñānaṃ nāpi smṛtiriti na kaścidvirodhaḥ ||16||
                                        yadyevaṃ pramātāpi puruṣo yasmin kāle nīlaṃ vedayate na
                                        tasmin kāle pītādimataścittasattvasyāpi kadācit
                                        grahītṛrūpatvādākāragrahaṇe pariṇāmitvaṃ prāptamityāśaṅkāṃ
                                        parihartumāha --- sadā jñātāścittavṛttayaḥ tatprabhoḥ
                                        puruṣasyāpariṇāmitvāt ||kaivalya 17||</p>
                                <p>vṛttiḥ --- yā etāścittasya pramāṇaviparyayādirūpā vṛttayaḥ,
                                        tāstatprabhościttasya grahītuḥ puruṣasya sadā sarvakālameva
                                        jñātāḥ [pā0 ġyeyāḥ]| tasya cidrūpatayā+apariṇāmitvāt
                                        pariṇāmitvābhāvādityarthaḥ| yadyasau pariṇāmī syāt tadā
                                        pariṇāmasya kādācitkatvāt tāsāṃ cittavṛttīnāṃ sadā jñātatvaṃ
                                        nopapadyeta| ayamarthaḥ --- puruṣasya cidrūpasya
                                        sadaivādhiṣṭhātṛtvena vyavasthitasya yadantaraṅgaṃ nirmalaṃ
                                        sattvam tasyāpi sadaivāvasthitatvādyenārthenoparaktaṃ
                                        bhavati tathāvidhasyārthasya sadaiva
                                        cicchāyāsaṃkrāntisadbhāvastasyāṃ satyāṃ siddhaṃ jñātṛtvamiti
                                        na kadācit kācit pariṇāmitvāśaṅkā ||17||</p>
                                <p>nanu cittameva yadi sattvotkarṣāt prakāśakam tadā
                                        svaparaprakāśarūpatvādātmānamarthaṃ ca prakāśayatīti
                                        tāvataiva vyavahārasamāptiḥ| kiṃ
                                        grahītrantareṇetyāśaṅkāmapanetumāha --- na tatsvābhāsaṃ
                                        dṛśyatvāt ||kaivalya 18||</p>
                                <p>vṛttiḥ --- taccittaṃ svābhāsaṃ svaprakāśakaṃ na bhavati
                                        puruṣavedyaṃ bhavatīti yāvat| kutaḥ| dṛśyatvāt| yat kila
                                        dṛśyaṃ tat draṣṭṛvedyaṃ dṛṣṭaṃ yathā ghaṭādi| dṛśyaṃ ca
                                        cittaṃ tasmānna svābhāsam ||18|| nanu sādhyāviśiṣṭo+ayaṃ
                                        hetuḥ| dṛśyatvameva cittasyāsiddham| kiñca
                                        svabuddhisaṃvedanadvāreṇa hitāhitaprāptiparihārarūpā vṛttayo
                                        dṛśyante| tathāhi --- kruddho+ahaṃ bhīto+ahamatra me rāga
                                        ityevamādyā saṃvit buddherasaṃvedane nopapadyata
                                        ityāśaṅkāmapanetumāha --- ekasamaye cobhayānavadhāraṇam
                                        ||kaivalya 19||</p>
                                <p>vṛttiḥ --- arthasya saṃvittiridantayā vyavahārayogyatāpādanam|
                                        ayamarthaḥ sukhaheturduḥkhaheturveti| buddheḥ
                                        saṃvidahamityevamākāreṇa sukhaduḥkharūpatayā
                                        vyavahārakṣamatāpādanam| evaṃvidhaṃ ca
                                        vyāpāradvayamarthapratyakṣakāle na yugapat kartuṃ śakyaṃ
                                        virodhāt| na hi viruddhayorvyāpārayoryugapat sambhavo+asti|
                                        ata ekasmin kāla ubhayasya svarūpasyā+arthasya
                                        cāvadhārayitumaśakyatvānna cittaṃ svaprakāśakaṃ bhavati|
                                        kintu evaṃvidhavyāpāradvayaniṣpādyasya
                                        phaladvayasyāsaṃvedanādbahirmukhatayaiva svaniṣṭhatvena
                                        cittasya svayaṃ vedanādarthaniṣṭhameva phalaṃ na
                                        svaniṣṭhamityarthaḥ ||19||</p>
                                <p>nanu mā bhūdbuddheḥ svayaṃ grahaṇaṃ buddhyantareṇa
                                        bhaviṣyatītyāśaṅkyāha --- cittāntaradṛśye
                                        buddhibuddheratiprasaṅgaḥ smṛtisaṅkaraśca ||kaivalya
                                        20||</p>
                                <p>vṛttiḥ --- yadi hi buddhirbuddhyantareṇa vedyate sā+api buddhiḥ
                                        svayamabuddhā buddhyantaraṃ prakāśayitumasamartheti tasyā
                                        grāhakaṃ [ pā0 bodhakam ] buddhyantaraṃ kalpanīyaṃ
                                        tasyā+apyanyadityanavasthānāt puruṣāntareṇārthapratītirna
                                        syāt| na hi pratītavapratītāyāmarthaḥ pratīto bhavati|
                                        smṛtisaṃkaraśca prāpnoti --- rūpe rase vā samutpannāyāṃ
                                        buddhau tadgrāhikāṇāmanantānāṃ buddhīnāṃ
                                        samutpatterbuddhijanitaiḥ saṃskārairyadā yugapadbahvayaḥ
                                        smṛtayaḥ kriyante tadā buddheraparyavasānādbuddhismṛtīnāṃ ca
                                        bahvīnāṃ yugapadutpatteḥ kasminnarthe smṛtiriyamutpanneti
                                        jñātumaśkyatvāt smṛtīnāṃ saṃkaraḥ syāt| iyaṃ rūpe smṛtiriyaṃ
                                        rase smṛtiriti na jñāyeta ||20||</p>
                                <p>nanu buddheḥ svaprakāśatvābhāve buddhyantare cāsaṃvedane
                                        kathamayaṃ viṣayasaṃvedanarūpo vyavahāra ityāśaṅkya
                                        svasiddhāntamāha --- citterapratisaṅkramāyāstadākārāpattau
                                        svabuddhisaṃvedanam ||kaivalya 21||</p>
                                <p>vṛttiḥ --- puruṣaścidrūpatvāccitiḥ sā+apratisaṃkramā| na vidyate
                                        pratisakramo+anyatra gamanaṃ yasyāḥ sā tathoktā|
                                        anyenāsaṅkīrṇeti yāvat| yathā guṇā aṅgāṅgibhāvalakṣaṇe
                                        pariṇāme aṅginaṃ guṇaṃ saṃkrāmanti
                                        tadrūpatāmivā+a+apadyante| yathā vā loke paramāṇavaḥ
                                        prasaranto viṣayamārūpayanti [ pā0 āropayanti ] naivaṃ
                                        citiśaktistasyāḥ sarvadaikarūpatayā supratiṣṭhitatvena
                                        vyavasthitatvāt| atastatsannidhāne yadā
                                        buddhistadākāratāmāpadyate cetanevopajāyate [ pā0
                                        cetanopajāyate ] buddhivṛttipratisakrāntā ca yadā
                                        cicchaktirbuddhivṛttiviśiṣṭatayā saṃvedyate [ pā0
                                        buddhivṛttyāveśāttathā saṃpadyate ] tadā buddheḥ svasyā
                                        ātmano vedanaṃ saṃvedanaṃ bhavatītyarthaḥ ||21||</p>
                                <p>itthaṃ svasaṃviditaṃ cittaṃ sarvānugrahaṇasāmarthyena
                                        sakalavyavahāranirvāhakṣamaṃ bhaviṣyatītyāha ---
                                        draṣṭṛdṛśyoparaktaṃ cittaṃ sarvārtham ||kaivalya 22||</p>
                                <p>vṛttiḥ --- draṣṭā puruṣastenoparaktaṃ tatsannidhānena
                                        tadrūpatāmiva prāpnoti dṛśyoparaktaṃ viṣayoparaktaṃ
                                        gṛhītaviṣayākārapariṇāmaṃ yadā bhavati tadā tadeva cittaṃ
                                        sarvārthagrahaṇasamarthaṃ bhavati| yathā nirmalaṃ
                                        sphaṭikadarpaṇādyeva pratibimbagrahaṇasamartham| evaṃ
                                        rajastamobhyāmanabhibhūtaṃ sattvaṃ
                                        śuddhatvāccicchāyāgrahaṇasamarthaṃ bhavati| na
                                        punaraśuddhatvādrajastamasī|
                                        tannyagbhūtarajastamorūpamaṅgitayā sattvaṃ
                                        niścalapradīpaśikhākāraṃ sadaikarūpatayā pariṇamamānaṃ
                                        cicchāyāgrahaṇasāmarthyādāmokṣaprāpteravatiṣṭhate|
                                        yathā+ayaskāntasannidhāne lohasya calanamāvirbhavatyevaṃ
                                        cidrūpapuruṣasannidhāne sattvasyābhivyaṅgyamabhivyajyate
                                        caitanyam| ata evāsmindarśane dve cicchaktī ---
                                        nityoditā+abhivyaṅgyā ca| nityoditā cicchaktiḥ
                                        puruṣasannidhānādabhivyaktamabhivyaṅgyacaitanyaṃ sattvam|
                                        abhivyaṅgyā cicchaktistadatyantasannihitatvādantaraṅgaṃ
                                        puruṣasya bhogyatāṃ pratipadyate| tadeva śāntabrahmavādibhiḥ
                                        sāṃkhyaiḥ puruṣasya paramātmano+adhiṣṭheyaṃ karmānurūpaṃ
                                        sukhaduḥkhabhoktṛtayā vyapadiśyate|
                                        yattvanudriktatvādekasyāpi guṇasya kadācit kasyacidaṅgitvāt
                                        triguṇaṃ pratikṣaṇaṃ pariṇamamānaṃ
                                        sukhaduḥkhamohātmakamanirmalaṃ tattasmin karmānurūpe śuddhe
                                        sattve svākārasamarpaṇadvāreṇa saṃvedyatāmāpādayati
                                        tacchuddhamādyaṃ cittasattvameveti
                                        pratisaṅkrāntacicchāyamanyato gṛhītaviṣayākāreṇa
                                        cittenopaḍhaukitamākāraṃ citsaṅkrāntibalāt cetanāyamānaṃ
                                        vāstavacaitanyābhāve+api sukhaduḥkhasvarūpaṃ
                                        bhogamanubhavati| sa evaṃ bhogo+atyantasannidhānena
                                        vivekāgrahaṇādabhokturapi puruṣasya bhoga iti vyapadiṣyate|
                                        anenaivābhiprāyeṇa vindhyavāsinoktam --- sattvatapyatvameva
                                        puruṣatapyatvamiti| anyatrāpi --- pratibimbe
                                        pratibimbamānacchāyāsadṛśacchāyodbhavaḥ
                                        pratibimbaśabdenocyate| evaṃ sattve+api
                                        pauruṣeyacicchāyāsadṛśacidabhivyaktiḥ
                                        pratisaṅkrāntiśavdārtha iti| nanu pratibimbaṃ nāma
                                        nirmalasya niyatapariṇāmasya nirmale dṛṣṭam| yathā mukhasya
                                        darpaṇe| atyantanirmalasya vyāpakasyāpariṇāminaḥ puruṣasya
                                        tasmādatyantanirmalāt puruṣādanirmale sattve kathaṃ
                                        pratibimbanamupapadyate| ucyate --- pratibimbanasya
                                        svarūpamanavagacchatā bhavatedamabhyadhāyi| yaiva
                                        sattvagatāyā abhivyaṅgyāyāścicchakteḥ puruṣasya
                                        sānnidhyādabhivyaktiḥ saiva pratibimbanamucyate| yādṛśī
                                        puruṣagatā cicchaktistacchāyāpyatrāvirbhavati|
                                        yadapyuktamatyantanirmalaḥ puruṣaḥ kathamanirmale sattve
                                        pratisaṃkrāmatīti tadapyanaikāntikam| nairmalyādapakṛṣṭe+api
                                        jalādāvādityādayaḥ pratisaṃkrāntāḥ samupalabhyante|
                                        yadapyuktamanavacchinnasya nāsti pratisaṃkrāntiriti
                                        tadapyayuktaṃ vyāpakasyāpyākāśasya darpanādau
                                        pratisaṃkrāntidarśanāt| evaṃ sati na kācidanupapattiḥ
                                        pratibimbadarśanasya| nanu sāttvikapariṇāmarūpe buddhisattve
                                        puruṣasannidhānādabhivyaṅgyāyāścicchakterbāhyākārasaṃkrāntau
                                        puruṣasya sukhaduḥkharūpo bhoga ityuktam tadanupapannam|
                                        tadeva cittasattvaṃ prakṛtāvapariṇatāyāṃ kathaṃ sambhavati
                                        kimarthaśca tasyāḥ pariṇāmaḥ| athocyeta
                                        puruṣasyārthopabhogasampādanaṃ tayā kartavyam| ataḥ
                                        puruṣārthakartavyatayā+asyā yukta eva pariṇāmaḥ|
                                        taccānupapannam| puruṣārthakartavyatāyā evānupapatteḥ|
                                        puruṣārtho mayā kartavya evaṃvidho+adhyavasāyaḥ
                                        puruṣārthakartavyatocyate| jaḍāyāśca prakṛteḥ kathaṃ
                                        prathamamevaṃvidho+adhyavasāyaḥ| asti cedadhyavasāyaḥ kathaṃ
                                        jaḍatvam| atrocyate --- anulomapratilomalakṣaṇapariṇāmadvaye
                                        sahajaṃ śaktidvayamasti| tadeva puruṣārthakartavyatocyate|
                                        sā ca śaktiracetanāyā api prakṛteḥ sahajaiva| tatra
                                        mahadādimahābhūtaparyanto+asyā bahirmukhatayā+anulomaḥ
                                        pariṇāmaḥ| punaḥ svakāraṇānupraveśanadvāreṇāsmitā+antaḥ
                                        pariṇāmaḥ pratilomaḥ| itthaṃ puruṣasya bhogaparisamāpteḥ
                                        [pā0 ā bhogaparisamapteḥ] sahajaśaktidvayakṣayāt kṛtārthā
                                        prakṛtirna punaḥ pariṇāmamārabhate| evaṃvidhāyāṃ ca
                                        puruṣārthakartavyatāyāṃ jaḍāyā api prakṛterna
                                        kācidanupapattiḥ| nanu yadīdṛśī śaktiḥ sahajaiva
                                        pradhānasyāsti tat kimarthaṃ mokṣārthibhirmokṣāya yatnaḥ
                                        kriyate| mokṣasya cānarthanīyatve
                                        tadupadeśakaśāstrasyānarthakyaṃ syāt| ucyate --- yo+ayaṃ
                                        prakṛtipuruṣayoranādirbhogyabhoktṛtvalakṣaṇaḥ [ pā0
                                        bhoktṛbhābalakṣaṇaḥ ] sambandhastasmin sati vyaktacetanāyāḥ
                                        prakṛteḥ kartṛtvābhimānādduḥkhānubhave sati kathamiyaṃ
                                        duḥkhanivṛttirātyantikī mama syāditi bhavatyevādhyavasāyaḥ|
                                        ato duḥkhanivṛttyupāyopadeśakaśāstropadeśāpekṣā+astyeva
                                        pradhānasya| tathābhūtameva karmānurūpaṃ buddhisattvaṃ
                                        śāstropadeśasya viṣayaḥ| darśanāntareṣvapyevaṃvidha
                                        evāvidyāsvabhāvaḥ śāstre+adhikriyate [ abhidhīyate ]| sa ca
                                        mokṣāya prayatamāna evaṃvidhaśāstropadeśaṃ
                                        sahakāriṇamapekṣya mokṣākhyaṃ phalamāsādayati| sarvāṇyeva
                                        kāryāṇi prāptāyāṃ sāmagryāmātmānaṃ labhante| asya
                                        pratilomapariṇāmadvāreṇaivotpādyasya mokṣākhyasya
                                        kāryasyedṛśyeva sāmagrī pramāṇena niścitā
                                        prakārāntareṇānupapatteḥ| atastāṃ vinā kathaṃ
                                        bhavitumarhati| ataḥ sthitametat ---
                                        saṃkrāntaviṣayoparāgamabhivyaktacicchāyaṃ buddhisattvaṃ
                                        viṣayaniścayadvāreṇa samagrāṃ lokayātrāṃ nirvāhayatīti|
                                        evaṃvidhameva cittaṃ paśyanto bhrāntāḥ svasaṃvedanaṃ cittaṃ
                                        cittamātraṃ ca jagadityevaṃ bruvāṇāḥ pratibodhitā bhavanti
                                        ||22||</p>
                                <p>nanu yadyevaṃvidhādeva cittāt sakalavyavahāraniṣpattiḥ kathaṃ
                                        pramāṇaśūnyo draṣṭā+abhyupagamyata ityāśaṅkya draṣṭuḥ
                                        pramāṇamāha --- tadasaṅkhyeyavāsanābhiścitramapi parārthaṃ
                                        saṃhatyakāritvāt ||kaivalya 23||</p>
                                <p>vṛttiḥ --- tadeva cittaṃ saṃkhyātumaśakyābhirvāsanābhiścitramapi
                                        nānārūpamapi parārthaṃ parasya svāmino
                                        bhokturbhogāpavargalakṣaṇamarthaṃ sādhayatīti| kutaḥ|
                                        saṃhatyakāritvāt saṃhatya sambhūya
                                        militvā+arthakriyākāritvāt| yacca saṃhatyārthakriyākāri tat
                                        parārthaṃ dṛṣṭam| yathā śayanāsanādi| sattvarajastamāṃsi ca
                                        cittalakṣaṇapariṇāmabhāñji saṃhatyakārīṇi caātaḥ parārthāni|
                                        yaḥ paraḥ sa puruṣaḥ| nanu yādṛśena śayanāsanādīnāṃ pareṇa
                                        śarīravatā pārārthyamupalabdhaṃ taddṛṣṭāntabalena tādṛśa eva
                                        paraḥ sidhyati| yādṛśaśca bhavatāṃ
                                        paro+asaṃhatarūpo+abhipretastadviparītasya
                                        siddherayamiṣṭavighātakṛddhetuḥ| ucyate --- yadyapi
                                        sāmānyena parārthamātre vyāptirgṛhītā tathā+api
                                        sattvādivilakṣaṇadharmiparyālocanayā tadvilakṣaṇa eva bhoktā
                                        paraḥ sidhyati| yathā candanāvṛte śikhariṇi
                                        vilakṣaṇāddhūmādvahniranumīyamāna
                                        itaravahnivilakṣaṇaścandanaprabhava eva pratīyate| evamihāpi
                                        vilakṣaṇasya sattvākhyasya bhogyasya parārthatve+anumīyamāne
                                        tathāvidha eva bhoktā+adhiṣṭhātā paraścinmātrarūpo+asaṃhataḥ
                                        sidhyati| yadi ca tasya paratvaṃ sarvotkṛṣṭatvamevaṃ
                                        pratīyate tathāpi tāmasebhyo viṣayebhyaḥ prakṛṣyate śarīraṃ
                                        prakāśarūpendriyāśrayatvāt| tasmādapi prakṛṣyante indriyāṇi|
                                        tato+api prakṛṣṭaṃ sattvaṃ prakāśarūpam| tasyāpi yaḥ
                                        prakāśakaḥ prakāśyavilakṣaṇaḥ sa cidrūpa eva [ pā0 iva ]
                                        bhavatīti kutastasya saṃhatatvam ||23||</p>
                                <p>idānīṃ śāstraphalaṃ kaivalyaṃ nirṇetuṃ daśabhiḥ sūtrairupakramate
                                        --- viśeṣadarśina ātmabhāvabhāvanānivṛttiḥ ||kaivalya 24||
                                        vṛttiḥ --- evaṃ sattvapuruṣayoranyatve sādhite
                                        yastayorviśeṣaṃ paśyati --- ayamasmādanya ityevaṃrūpam ---
                                        tasya vijñātacittarūpasattvasya citte yā+a+atmabhāvabhāvanā
                                        sā nivartate| cittameva kartṛ jñātṛ bhoktrityabhimāno
                                        nivartate ||24||</p>
                                <p>tasmin sati kiṃ bhavatītyāha --- tadā vivekanimnaṃ
                                        kaivalyaprāgbhāraṃ cittam ||kaivalya 25||</p>
                                <p>vṛttiḥ --- yadasyājñānanimnapathaṃ bahirmukhaṃ
                                        viṣayopabhogaphalaṃ cittamāsīttadidānīṃ vivekanimnaṃ
                                        vivekamārgamantarmukhaṃ kaivalyaprāgbhāraṃ
                                        kaivalyaprārambhaṃ sampadyata iti ||25|| asmiṃśca
                                        vivekavāhini citte ye+antarāyāḥ prādurbhavantiteṣāṃ
                                        hetupratipādanadvāreṇa tyāgopāyamāha --- tacchidreṣu
                                        pratyayāntarāṇi saṃskārebhyaḥ ||kaivalya 26||</p>
                                <p>vṛttiḥ --- tasmin samādhau sthitasya chidreṣvantarāyeṣu yāni
                                        pratyayāntarāṇi vyutthānarūpāṇi jñānāni prāgbhūtebhyaḥ
                                        vyutthānānubhavajebhyaḥ saṃskārebhyo+ahaṃ mametyevaṃrūpāṇi
                                        kṣīyamāṇebhyo+api prādurbhavanti| antaḥkaraṇocchittidvāreṇa
                                        teṣāṃ hānaṃ kartavyamityuktaṃ bhavati ||26||</p>
                                <p>hānopāyaśca pūrvamevokta ityāha --- hānameṣāṃ kleśavaduktam
                                        ||kaivalya 27||</p>
                                <p>vṛttiḥ --- yathā kleśānāmavidyādīnāṃ hānaṃ pūrvamuktam (2|10--11)
                                        tathā saṃskārāṇāmapi kartavyam| yathā te jñānāgninā pluṣṭā
                                        dagdhabījakalpā na punaścittabhūmau prarohaṃ labhante tathā
                                        saṃskārā api ||27||</p>
                                <p>evaṃ ca pratyayāntarāntarānudaye sthirībhūte samādhau yādṛśasya
                                        yoginaḥ samādheḥ prakarṣaprāptirbhavati tathāvidhamupāyamāha
                                        --- prasaṅkhyāne+apyakusīdasya sarvathā
                                        vivekakhyāterdharmameghaḥ samādhiḥ ||kaivalya 28||</p>
                                <p>vṛttiḥ --- prasaṃkhyānaṃ yāvatāṃ tattvānāṃ yathākramaṃ
                                        vyavasthitānāṃ parasparavilakṣaṇasvarūpavibhāvanam| tasmin
                                        satyapyakusīdasya phalamalipsoḥ pratyayāntarāṇāmanudaye
                                        sarvaprakāravivekakhyāteḥ pariśeṣāddharmameghaḥ
                                        samādhirbhavati| prakṛṣṭamaśuklakṛṣṇaṃ dharmaṃ
                                        paramapuruṣārthasādhakaṃ mehati siñcatīti dharmameghaḥ|
                                        anena prakṛṣṭadharmasyaiva jñānahetutvamityupapāditaṃ
                                        bhavati ||28||</p>
                                <p>tasmāddharmameghāt kiṃ bhavatītyāha --- tataḥ kleśakarmanivṛttiḥ
                                        ||kaivalya 29||</p>
                                <p>vṛttiḥ --- kleśānāmavidyādīnāmabhiniveśāntānāṃ karmaṇāṃ ca
                                        śuklādibhedena trividhānāṃ jñānodayāt
                                        pūrvapūrvakāraṇanivṛtyā nivṛttirbhavati ||29||</p>
                                <p>teṣu nivṛtteṣu kiṃ bhavatītyāha --- tadā sarvāvaraṇamalāpetasya
                                        jñānasyānantyājjñeyamalpam ||kaivalya 30||</p>
                                <p>vṛttiḥ --- āvriyate cittamebhirityāvaraṇāni kleśāsta eva
                                        malāstebhyo+apetasya tadvirahitasya jñānasya
                                        gagananibhasyānantyādanavacchedājjñeyamalpaṃ gaṇanāspadaṃ
                                        bhavati| akleśenaiva sarvaṃ jñeyaṃ jānātītyarthaḥ ||30||
                                        tataḥ kimityāha --- tataḥ kṛtārthānāṃ
                                        pariṇāmakramasamāptirguṇānām ||kaivalya 31||</p>
                                <p>vṛttiḥ --- kṛto niṣpādito bhogāpavargalakṣaṇaḥ puruṣārthaḥ
                                        prayojanaṃ yaiste kṛtārthāḥ| guṇāḥ sattvarajastamāṃsi| teṣāṃ
                                        pariṇāma āpuruṣārthasamāpterānulomyena
                                        prātilomyenāṅgāṅgibhāvaḥ sthitilakṣaṇaḥ| tasya yo+asau kramo
                                        vakṣyamāṇastasya parisamāptirniṣṭhā| na punarudbhava
                                        ityarthaḥ ||31|| kramasyoktasya lakṣaṇamāha ---
                                        kṣaṇapratiyogī pariṇāmāparāntanirgrāhyaḥ kramaḥ ||kaivalya
                                        32||</p>
                                <p>vṛttiḥ --- kṣaṇo+alpīyān kālastasya yo+asau pratiyogī
                                        kṣaṇavilakṣaṇaḥ pariṇāmāparāntanirgrāhyo+anubhūteṣu kṣaṇeṣu
                                        paścāt saṃkalanabuddhyaiva yo gṛhyate sa kṣaṇānāṃ krama
                                        ucyate| na hyananubhūteṣu kramaḥ parijñātuṃ śakyaḥ
                                        ||32||</p>
                                <p>idānīṃ phalabhūtasya kaivalyasyāsādhāraṇasvarūpamāha ---
                                        puruṣārthaśūnyānāṃ guṇānāṃ pratiprasavaḥ kaivalyaṃ
                                        svarūpapratiṣṭhā vā citiśakteriti ||kaivalya 33||</p>
                                <p>[ citiśaktiḥ iti bahusammataḥ sūtrapāṭhaḥ| ] vṛttiḥ ---
                                        samāptabhogāpavargalakṣaṇapuruṣārthānāṃ guṇānāṃ yaḥ
                                        pratiprasavaḥ pratilomasya pariṇāmasya samāptau
                                        vikārānudbhavo yadi va citiśaktervṛttisārūpyanivṛttau
                                        svarūpamātre+avasthānaṃ tat kaivalyamucyate ||33||</p>
                                <p>tadevaṃ siddhyantarebhyo vilakṣaṇāṃ sarvasiddhimūlabhūtāṃ
                                        samādhisiddhimabhidhāya jātyantarapariṇāmalakṣaṇasya ca
                                        siddhiviśeṣasya prakṛtyāpūraṇameva kāraṇamityupapādya
                                        dharmādīnāṃ pratibandhakanivṛttamātre eva sāmarthyamiti
                                        pradarśya nirmāṇacittānāmasmitāmātrādudbhava ityuktvā teṣāṃ
                                        ca yogicittamevādhiṣṭhāpakamiti pradarśya yogicittasya
                                        cittāntaravailakṣaṇyamabhidhāya tatkarmaṇāmalaukikatvaṃ
                                        copapādya vipākānuguṇānāṃ vāsanānāmabhivyaktisāmarthyaṃ
                                        kāryakāraṇayoścaikyapratipādanena vyavahitānāmapi
                                        vāsanānāmānantaryamupapādya tāsāmānantye+api
                                        hetuphalādidvāreṇa hānamupadarśya atītādiṣvadhvasu dharmāṇāṃ
                                        sadbhāvamupapādya vijñānavādaṃ nirākṛtya sākāravādaṃ ca
                                        pratiṣṭhāpya puruṣasya jñātṛtvamuktvā cittadvāreṇa
                                        sakalavyavahāraniṣpattimupapādya puruṣasattve
                                        pramāṇamupadarśya kaivalyanirṇayāya daśabhiḥ sūtraiḥ
                                        krameṇopayogino+arthānabhidhāya śāstrāntare+apyetadeva
                                        kaivalyamityupapādya kaivalyasvarūpaṃ nirṇītamiti vyākṛtaḥ
                                        kaivalyapādaḥ| </p>
                        </div1>

                        <div1>
                                <head>Extra pages</head>
                                <p>
                                        <lb/>------------------------------------------------------------------------------------------------------------<lb/>
                                                [<witDetail wit="extra pages">iha śrībhojadevasya
                                                rājamārtaṇḍavṛttirvastutaḥ samāptā| tathā+api
                                                katipayāni pṛṣṭhāni pralāpapūrṇāni saṃyojitānyasmin
                                                sthāne kenacit pāṣaṇḍenā+ayauktikāni tiraskṛtāni ca
                                                sarvairapi yogibhiḥ| na kevalaṃ sarvānyapi darśanāni
                                                khaṇḍitāni kiñcidvedaviruddhaṃ matamapi tena
                                                pracāritam| jijñāsoḥ pāṭhakasya
                                                kautūhalanivṛttyarthametāni pṛṣṭhānyatra
                                                samāviṣṭāni|</witDetail> ]
                                        <lb/>------------------------------------------------------------------------------------------------------------<lb/>
                                        [ na kevalamasmaddarśane kṣetrajñaḥ
                                        kaivalyāvasthāyāmevaṃvidhaścidrūpaḥ yāvaddarśanāntareṣvapi
                                        vimṛṣyamāṇa evaṃrūpo+avatiṣṭhate| tathāhi ---
                                        saṃsāradaśāyāmātmā kartṛtvabhoktṛtvānusandhātṛtvamayaḥ
                                        pratīyate+anyathā yadyayamekaḥ kṣetrajñastathāvidho na
                                        syāttadā jñānakṣaṇānāmeva
                                        pūrvāparānusandhātṛśūnyānāmātmabhāve niyataḥ
                                        karmaphalasambandho na syāt kṛtahānākṛtābhyāgamaprasaṅgaśca|
                                        yadi yenaiva śāstropadiṣṭamanuṣṭhitaṃ karma tasyaiva
                                        bhoktṛtvaṃ bhavettadā hitāhitaprāptiparihārāya sarvasya
                                        pravṛttirghaṭeta sarvasyaiva vyavahārasya
                                        hānopādānalakṣaṇasyānusandhānenaiva prāptatvājjñānakṣaṇānāṃ
                                        parasparabhedenānusandhānaśūnyatvāt tadanusandhānābhāve
                                        kasyacidapi vyavahārānupapatteḥ kartā bhoktā+anusandhātā yaḥ
                                        sa ātmeti vyavasthāpyate| mokṣadaśāyāṃ tu
                                        sakalagrāhyagrāhakalakṣaṇavyavahārābhāvāccaitanyamātrameva
                                        tasyāvaśiṣyate taccaitanyaṃ citimātratvenaivopapadyate na
                                        punarātmasaṃvedanena| yasmādviṣayagrahaṇasamarthanameva cite
                                        rūpaṃ nātmagrāhakatvam| tathāhi --- arthaścityā
                                        gṛhyamāṇo+ayamiti gṛhyate svarūpaṃ gṛhyamāṇamahamiti na
                                        punaryugapadbahirmukhatā+antarmukhatālakṣaṇavyāpāradvayaṃ
                                        parasparaviruddhaṃ kartuṃ śakyam| ata ekasmin samaye
                                        vyāpāradvayasya kartumaśakyatvāccidrūpatayaivāvaśiṣyate| ato
                                        mokṣāvasthāyāṃ nivṛttādhikāreṣu guṇeṣu cinmātrarūpa
                                        evātmā+avatiṣṭhat ityeva yuktam| saṃsāradaśāyāṃ tu
                                        evambhūtasyaiva kartṛtvaṃ bhoktṛtvamanusandhātṛtvaṃ ca
                                        sarvamupapadyate| tathāhi --- yo+ayaṃ prakṛtyā
                                        sahānādirnaisargiko+asya
                                        bhogyabhoktṛtvalakṣaṇasambandho+avivekakhyātimūlaḥ| asmin
                                        sati puruṣārthakartavyatārūpaśaktidvayasadbhāve yā
                                        mahadādibhāvena pariṇatistasyāṃ saṃyoge sati
                                        yadātmano+adhiṣṭhātṛtvaṃ cicchāyāsamarpaṇasāmarthyaṃ
                                        buddhisattvasya ca saṃkrāntacicchāyāgrahaṇasāmarthyaṃ
                                        cidavaṣṭabdhāyāśca buddheryo+ayaṃ
                                        kartṛtvabhoktṛtvādhyavasāyastata eva
                                        sarvasyānusandhānapūrvakasya vyavahārasya niṣpatteḥ
                                        kimanyaiḥ phalgubhiḥ kalpanājalpaiḥ| yadi
                                        punarevambhūtamārgavyatirekeṇa pāramārthikamātmanaḥ
                                        kartṛtvādyaṅgīkriyeta tadā+asya pariṇāmitvaprasaṅgaḥ|
                                        pariṇāmitvāccānityatve tasyā+a+atmatvameva na syāt| yathā
                                        hyekasminneva samaye ekenaikarūpeṇa na
                                        parasparaviruddhāvasthānubhavaḥ sambhavati| tathāhi ---
                                        yasyāmavasthāyāmātmasamavete sukhe samutpanne
                                        tasyānubhavitṛtvaṃ na tasyāmevāvasthāyāṃ
                                        duḥkhānubhavitṛtvam| ato+avasthānānātvāt
                                        tadabhinnasyāvasthāvato nānātvam| nānātvācca
                                        pariṇāmitvānnātmatvam| nāpi nityatvam| ata eva
                                        śāntabrahmavādibhiḥ sāṃkhyairātmanaḥ sadaiva saṃsāradaśāyāṃ
                                        mokṣadaśāyāṃ caikaṃ rūpamaṅgīkriyate| ye tu
                                        vedāntavādinaścidānandamayatvamātmano mokṣaṃ manyante teṣāṃ
                                        na yuktaḥ pakṣaḥ| tathāhi --- ānandasya sukhasvarūpatvāt
                                        sukhasya ca sadaiva saṃvedyamānatayaiva pratibhāsāt
                                        saṃvedyamānatvaṃ ca saṃvedanavyatirekeṇānupapannamiti
                                        saṃbedyasaṃvedanayordvayorabhyupagamādadvaitahāniḥ| atha
                                        sukhātmakatvameva tasyocyeta
                                        tadviruddhadharmādhyāsādanupapannam| na hi saṃvedanaṃ
                                        saṃvedyaṃ caikaṃ bhavitumarhatīti| kiñcādvaitavādibhiḥ
                                        karmātmaparamātmabhedenātmā dvividhaḥ svīkṛtaḥ| itthaṃ ca
                                        tatra yenaiva rūpeṇa sukhaduḥkhabhoktṛtvaṃ
                                        karmātmanastenaiva rūpeṇa yadi paramātmanaḥ syāttadā
                                        karmātmavat paramātmanaḥ pariṇāmitvamavidyāsvabhāvatvaṃ ca
                                        syāt| atha na tasya sākṣādbhoktṛtvaṃ kintu
                                        tadupaḍhaukitamudāsīnatayā+adhiṣṭhātṛtvena svīkaroti
                                        tadā+asmaddarśanānupraveśaḥ| ānandarūpatā ca pūrvameva
                                        nirākṛtā| kiñcāvidyāsvabhāvatve niḥsvabhāvatvāt karmātmanāṃ
                                        kaḥ śāstrādhikārī| na tāvannityanirmuktatvāt paramātmā|
                                        nāpyavidyā svabhāvatvāt karmātmā| tataśca
                                        sakalaśāstravaiyarthyaprasaṅgaḥ| avidyāmayatve ca
                                        jagato+aṅgīkriyamāṇe kasyāvidyeti vicāryate| na tāvat
                                        paramātmano nityamuktatvādvidyārūpatvācca| karmātmano+api
                                        paramārthato niḥsvabhāvatayā śaśaviṣāṇaprakhyatve
                                        kathamavidyāsambandhaḥ| athocyate nama| etadevāvidyāyā
                                        avidyātvaṃ yadavicāraṇīyatvam| yaiva hi vicāreṇa
                                        dinakaraspṛṣṭanīhāravadvimalamupayāti sā+avidyetyucyate|
                                        maivam| yadvastu kiñcit kāryaṃ karoti tadavaśyaṃ
                                        kutaścidbhinnamabhinnaṃ vā vaktavyam| avidyāyāśca
                                        saṃsāralakṣaṇakāryakartṛtvamavaśyamaṅgīkartavyam| tasmin
                                        satyapi yadyanirvācyatvamucyate tadā kasyacidapi vācyatvaṃ
                                        na syāt brahmaṇo+apyavācyatvaprasaktiḥ|
                                        tasmādadhiṣṭhātṛtārūpavyatirekeṇa nānyadātmano
                                        rūpamupapadyate| adhiṣṭhātṛtvaṃ ca cidrūpatvameva
                                        tadvyatiriktasya dharmasya kasyacit pramāṇānupapatteḥ|
                                        yairapi naiyāyikādibhirātmā cetanāyogāccetana ityucyate
                                        cetanāpi tasya manaḥsaṃyogajā| tathāhi ---
                                        icchājñānaprayatnādayo ye guṇāstasya
                                        vyavahāradaśāyāmātmamanaḥsaṃyogādutpadyante taireva ca
                                        guṇaiḥ svayaṃ jñātā kartā bhokteti vyapadiśyate|
                                        mokṣadaśāyāṃ tu mithyājñānanivṛttau tanmūlānāṃ doṣāṇāmapi
                                        nivṛttiḥ| teṣāṃ buddhyādīnāṃ viśeṣaguṇānāmatyantocchittiḥ
                                        svarūpamātrapratiṣṭhatvamātmano+aṅgīkṛtaṃ teṣāmayuktaḥ
                                        pakṣaḥ| yatastasyāṃ daśāyāṃ nityatvavyāpakatvādayo guṇā
                                        ākāśādīnāmapi santi|
                                        atastadvailakṣaṇyenātmanaścidrūpatvamavaśyamaṅgīkāryam|
                                        ātmatvavilakṣaṇajātiyoga iti cenna| sarvasyaiva tajjātiyogaḥ
                                        sambhavati| ato jātibhyo
                                        vailakṣaṇyamātmano+avaśyamaṅgīkartavyam| tasyādhiṣṭhātṛtvaṃ
                                        cidrūpatayaiva ghaṭate nānyathā| yairapi mīmāṃsakaiḥ
                                        karmakartṛrūpa ātmā+aṅgīkriyate teṣāmapi na yuktaḥ pakṣaḥ|
                                        tathāhi --- ahaṃpratyayagrāhya ātmeti teṣāṃ pratijñā|
                                        ahaṃpratyaye ca kartṛtvaṃ karmatvaṃ cātmana eva| na
                                        caitadviruddhatvādupapadyate| kartṛtvaṃ pramātṛtvaṃ
                                        karmatvaṃ ca prameyatvam| na caitadviruddhadharmādhyāso
                                        yugapadekasya ghaṭate| yadviruddhadharmādhyastaṃ na tadekaṃ
                                        yathā bhāvābhāvau| viruddhe ca kartṛtvakarmatve| athocyate
                                        --- na kartṛtvakarmatvayorvirodhaḥ kintu
                                        kartṛtvakaraṇatvayoḥ| naitadyuktam| viruddhadharmādhyāsasya
                                        tulyatvāt kartṛtvakarmatvayoreva virodho na
                                        kartṛtvakarmatvayoḥ|
                                        tasmādahaṃpratyayagrāhyatvaṃparihṛtyātmano+adhiṣṭhātṛtvamevopapannam|
                                        tacca cetanatvameva| yairapi
                                        dravyabodhaparyāyabhedenātmano+avyāpakasya śarīraparimāṇasya
                                        pariṇāmitvamiṣyate teṣāmutthānaparāhata eva pakṣaḥ|
                                        pariṇāmitve cidrūpatāhāniḥ| cidrūpatā+abhāve kimātmana
                                        ātmatvam| tasmādātmana ātmatvamicchatā
                                        cidrūpatvamevāṅgīkartavyam| taccādhiṣṭhātṛtvameva| kecit
                                        kartṛrūpamevātmānamicchanti| tathāhi --- viṣayasānnidhye yā
                                        jñānalakṣaṇā kriyā samutpannā tasyā viṣayasaṃvittiḥ phalam|
                                        tasyāṃ ca phalarūpāyāṃ saṃvittau svarūpaṃ prakāśarūpatayā
                                        pratibhāsate| viṣayaśca grāhyatayā| ātmā ca grāhakatayā|
                                        ghaṭamahaṃ jānāmītyākāreṇa tasyāḥ samutpatteḥ| kriyāyāśca
                                        kāraṇaṃ karteva bhavatītyataḥ kartṛtvaṃ bhoktṛtvaṃ cātmano
                                        rūpamiti| tadanupapannam| yasmāttāsāṃ saṃvittīnāṃ sa kiṃ
                                        kartṛtvaṃ yugapat pratipadyate krameṇa vā| yugapat kartṛtve
                                        kṣaṇāntare tasya kartṛtvaṃ na syāt| atha krameṇa kartṛtvaṃ
                                        tadaikarūpasya na ghaṭate| ekena rūpeṇa cettasya katṛtvaṃ
                                        tadaikasya sadaiva sannihitatvāt sarvaṃ phalamekarūpaṃ syāt|
                                        atha nānārūpatayā tasya kartṛtvam| tadā pariṇāmitvam|
                                        pariṇāmitvācca na cidrūpatvam| ataścidrūpatvamātmana
                                        icchadbhirna sākṣātkartṛtvamaṅgīkartavyam| yādṛśamasmābhiḥ
                                        kartṛtvamātmanaḥ pratipāditaṃ kūṭasthasya nityasya
                                        cidrūpasya tadevopapannam| etena svaprakāśasyātmano
                                        viṣayasaṃvittidvāreṇa grāhakatvamabhivyajyata iti ye vadanti
                                        te+api anenaiva nirākṛtāḥ|
                                        kecidvimarśātmakatvenātmanaścinmayatvamicchanti| ta āhuḥ ---
                                        na vimarśavyatirekeṇa cidrūpatvamātmano nirūpayituṃ śakyam|
                                        jaḍādvailakṣaṇyameva cidrūpatvamucyate| tacca
                                        vimarśavyatirekeṇa nirūpyamāṇaṃ nānyathā+avatiṣṭhate| ---
                                        tadanupapannam| idamitthameva rūpamiti yo vicāraḥ saḥ
                                        vimarśa ityucyate| sa cāsmitāvyatirekeṇa notthānameva
                                        labhate| tathāhi --- ātmanyupajāyamāno vimarśo+ahamevambhūta
                                        ityanenā+a+akāreṇa saṃvedyate|
                                        tataścāhaṃśabdasambhinnasyātmalakṣaṇasyāarthasya tatra
                                        sphuraṇānna tatra vikalpasvarūpatā+atikramaḥ|
                                        vikalpaścādhyavasāyātmā buddhidharmo na ciddharmaḥ|
                                        kūṭasthanityatvena citeḥ
                                        sadaikarūpatvānnityatvānnāhaṅkārānupraveśaḥ| tadanena
                                        savimarśatvamātmanaḥ pratipādayatā buddhirevātmatvena
                                        bhrāntyā pratipāditā na prakāśātmanaḥ parasya puruṣasya
                                        svarūpamavagatamiti| itthaṃ sarveṣveva
                                        darśaneṣvadhiṣṭhātṛtvaṃ vihāya nānyadātmano rūpamupapadyate|
                                        adhiṣṭhātṛtvaṃ ca cidrūpatvam| tacca jaḍādvailakṣaṇyameva|
                                        cidrūpatayā yadadhitiṣṭhati tadeva bhogyatāṃ nayati| yacca
                                        cetanādhiṣṭhitaṃ tadeva sakalavyāpārayogyaṃ bhavati| evaṃ ca
                                        sati nityatvāt pradhānasya vyāpāranivṛttau yadātmanaḥ
                                        kaivalyamasmābhiruktaṃ tadvihāya darśanāntarāṇāṃ nānyā
                                        gatiḥ| tasmādidameva yuktamuktaṃ vṛttisārūpyaparihāreṇa
                                        svarūpe pratiṣṭhā citiśakteḥ kaivalyam| ]</p>
                                <p><lb/>------------------------------------------------------------------------------------------------------------<lb/></p>
                                <p>sarve yasya vaśāḥ pratāpavasateḥ
                                        pādāntasevānatiprabhraśyanmukuṭeṣu mūrdhasu dadhatyājñāṃ
                                        dharitrībhṛtaḥ | yadvaktrāmbujamāpya garvamasamaṃ vāgdevatā
                                        saṃśritā sa śrībhojapatiḥ phaṇādhipatikṛtsūtreṣu vṛttiṃ
                                        vyadhāt ||</p>
                                <p>iti śrīdhāreśvarabhojadevaviracitāyāṃ rājamārtaṇḍābhidhāyāṃ
                                        pātañjalavṛttau kaivalyapādaścaturthaḥ | samāptaścāyaṃ
                                        granthaḥ | ||om śāntiḥ śāntiḥ śāntiḥ|| </p>
                        </div1>

                        <div1>
                                <head>atha pātañjalayogasūtrāṇi |</head>
                                <div2>
                                        <head>atha samādhipādaḥ ||1||</head>
                                        <p>atha yogānuśāsanam ||samādhi 1||</p>
                                        <p>yogaścittavṛttinirodhaḥ ||samādhi 2||</p>
                                        <p>tadā draṣṭuḥ svarūpe+avasthānam ||samādhi 3||
                                                vṛttisārūpyamitaratra ||samādhi 4||</p>
                                        <p>vṛttayaḥ pañcatayyaḥ kliṣṭākliṣṭāḥ ||samādhi 5||
                                                pramāṇaviparyayavikalpanidrāsmṛtayaḥ ||samādhi 6||
                                                pratyakṣānumānāgamāḥ pramāṇāni ||samādhi 7||</p>
                                        <p>viparyayo mithyājñānamatadrūpapratiṣṭham ||samādhi 8||
                                                śabdajñānānupātī vastuśūnyo vikalpaḥ ||samādhi 9||
                                                abhāvapratyayālambanā vṛttirnidrā ||samādhi 10||
                                                anubhūtaviṣayāsampramoṣaḥ smṛtiḥ ||samādhi 11||
                                                abhyāsavairāgyābhyāṃ tannirodhaḥ ||samādhi 12||</p>
                                        <p>tatra sthitau yatno+abhyāsaḥ ||samādhi 13||</p>
                                        <p>sa tu dīrghakālādaranairantaryasatkārāsevito dṛḍhabhūmiḥ
                                                ||samādhi 14||</p>
                                        <p>dṛṣṭānuśravikaviṣayavitṛṣṇasya vaśīkārasaṃjñā vairāgyam
                                                ||samādhi 15||</p>
                                        <p>tatparaṃ puruṣakhyāterguṇavaitṛṣṇyam ||samādhi 16||
                                                vitarkavicārānandāsmitārūpānugamātsamprajñātaḥ
                                                ||samādhi 17||</p>
                                        <p>virāmapratyayābhyāsapūrvaḥ saṃskāraśeṣo+anyaḥ ||samādhi
                                                18||</p>
                                        <p>bhavapratyayo videhaprakṛtilayānām ||samādhi 19||
                                                śraddhāvīryasmṛtisamādhiprajñāpūrvaka itareṣām
                                                ||samādhi 20||</p>
                                        <p>tīvrasaṃvegānāmāsannaḥ ||samādhi 21||
                                                mṛdumadhyādhimātratvāttato+api viśeṣaḥ ||samādhi
                                                22|| īśvarapraṇidhānādvā ||samādhi 23||
                                                kleśakarmavipākāśayairaparāmṛṣṭaḥ puruṣaviśeṣa
                                                īśvaraḥ ||samādhi 24||</p>
                                        <p>tatra niratiśayaṃ sārvajñyabījam ||samādhi 25||</p>
                                        <p>sa pūrveṣāmapi guruḥ kālenānavacchedāt ||samādhi 26||
                                                tasya vācakaḥ praṇavaḥ ||samādhi 27||
                                                tajjapastadarthabhāvanam ||samādhi 28||</p>
                                        <p>tataḥ pratyakcetanā+adhigamo+apyantarāyābhāvaśca
                                                ||samādhi 29||
                                                vyādhistyānasaṃśayapramādālasyāviratibhrāntidarśanālabdhabhūmikatvānava
                                                sthitatvāni cittavikṣepāste+antarāyāḥ ||samādhi 30||
                                                duḥkhadaurmanasyāṅgamejayatvaśvāsapraśvāsā
                                                vikṣepasahabhuvaḥ ||samādhi 31||</p>
                                        <p>tatpratiṣedhārthamekatattvābhyāsaḥ ||samādhi 32||</p>
                                        <p>maitrīkaruṇāmuditopekṣāṇāṃ sukhaduḥkhapuṇyāpuṇyaviṣayānāṃ
                                                bhāvanātaścittaprasādanam ||samādhi 33||</p>
                                        <p>pracchardanavidhāraṇābhyāṃ vā prāṇasya ||samādhi 34||</p>
                                        <p>viṣayavatī vā pravṛtirutpannā sthitinibandhinī ||samādhi
                                                35||</p>
                                        <p>viśokā vā jyotiṣmatī ||samādhi 36||</p>
                                        <p>vītarāgaviṣayaṃ vā cittam ||samādhi 37||
                                                svapnanidrājñānālambanaṃ vā ||samādhi 38||
                                                yathābhimatadhyānādvā ||samādhi 39||
                                                paramāṇuparamamahattvānto+asya vaśīkāraḥ ||samādhi
                                                40|| kṣīṇavṛtterabhijātasyeva
                                                maṇergrahītṛgrahaṇagrāhyeṣu tatsthatadañjanatā
                                                samāpattiḥ ||samādhi 41|| śabdārthajñānavikalpaiḥ
                                                saṅkīrṇā savitarkā samāpattiḥ ||samādhi 42||</p>
                                        <p>smṛtipariśuddhau svarūpaśūnyevā+arthamātranirbhāsā
                                                nirvitarkā ||samādhi 43|| etayaiva savicārā
                                                nirvicārā ca sūkṣmaviṣayā vyākhyātā ||samadhi
                                                44||</p>
                                        <p>sūkṣmaviṣayatvaṃ cāliṅgaparyavasānam ||samādhi 45||</p>
                                        <p>tā eva sabījaḥ samādhiḥ ||samādhi 46||
                                                nirvicāravaiśāradye+adhyātmaprasādaḥ ||samādhi
                                                47||</p>
                                        <p>ṛtambharā tatra prajñā ||samadhi 48||</p>
                                        <p>śrutānumānaprajñābhyāmanyaviṣayā viśeṣārthatvāt ||samādhi
                                                49||</p>
                                        <p>[ prajñābhyāṃ sāmānyaviṣayā iti pāṭho+api dṛśyate| ]
                                                tajjaḥ saṃskāro+anyasaṃskārapratibandhī ||samādhi
                                                50||</p>
                                        <p>tasyāpi nirodhe sarvanirodhānnirbījaḥ samādhiḥ ||samādhi
                                                51||</p>
                                        <p>iti samādhipādaḥ ||1||</p>
                                </div2>
                                <div2>
                                        <p>atha sādhanapādaḥ ||2||</p>
                                        <p>tapaḥ svādhyāyeśvarapraṇidhānāni kriyāyogaḥ ||sādhana 1||
                                                samādhibhāvanārthaḥ kleśatanūkaraṇārthaśca ||sādhana
                                                2|| avidyā+asmitārāgadveṣābhiniveśāḥ kleśāḥ
                                                ||sādhana 3||</p>
                                        <p>avidyā kṣetramuttareṣāṃ prasuptatanuvicchinnodārāṇām
                                                ||sādhana 4|| anityāśuciduḥkhānātmasu
                                                nityaśucisukhātmakhyātiravidyā ||sādhana 5||</p>
                                        <p>dṛgdarśanaśaktyorekātmatevāsmitā ||sādhana 6||
                                                sukhānuśayī rāgaḥ ||sādhana 7||</p>
                                        <p>duḥkhānuśayī dveṣaḥ ||sādhana 8||</p>
                                        <p>svarasavāhī viduṣo+api tathārūḍho+abhiniveśaḥ ||sādhana
                                                9||</p>
                                        <p>te pratiprasavaheyāḥ sūkṣmāḥ ||sādhana 10||
                                                dhyānaheyāstadvṛttayaḥ ||sādhana 11||</p>
                                        <p>kleśamūlaḥ karmāśayo dṛṣṭādṛṣṭajanmavedanīyaḥ ||sādhana
                                                12||</p>
                                        <p>sati mūle tadvipāko jātyāyurbhogāḥ ||sādhana 13||</p>
                                        <p>te hlādaparitāpaphalāḥ puṇyāpuṇyahetutvāt ||sādhana 14||
                                                pariṇāmatāpasaṃskāraduḥkhairguṇavṛttivirodhācca
                                                duḥkhameva sarvaṃ vivekinaḥ ||sādhana 15||</p>
                                        <p>heyaṃ duḥkhamanāgatam ||sādhana 16||</p>
                                        <p>draṣṭṛdṛśyayoḥ saṃyogo heyahetuḥ ||sādhana 17||</p>
                                        <p>prakāśakriyāsthitiśīlaṃ bhūtendriyātmakaṃ
                                                bhogāpavargārthaṃ dṛśyam ||sādhana 18||
                                                viśeṣāviśeṣaliṅgamātrāliṅgāni guṇaparvāṇi ||sādhana
                                                19|| draṣṭā dṛśimātraḥ śuddho+api pratyayānupaśyaḥ
                                                ||sādhana 20|| tadartha eva dṛśyasyātmā ||sādhana
                                                21||</p>
                                        <p>[ = tadarthaḥ eva ] kṛtārthaṃ prati naṣṭamapyanṣṭaṃ
                                                tadanyasādhāraṇatvāt ||sādhana 22||</p>
                                        <p>svasvāmiśaktyoḥ svarūpopalabdhihetuḥ saṃyogaḥ ||sādhana
                                                23||</p>
                                        <p>tasya heturavidyā ||sādhana 24||</p>
                                        <p>tadabhāve saṃyogābhāvo hānaṃ taddṛśeḥ kaivalyam ||sādhana
                                                25|| vivekakhyātiraviplavā hānopāyaḥ ||sādhana
                                                26||</p>
                                        <p>tasya saptadhā prāntabhūmau prajñā ||sādhana 27||</p>
                                        <p>[ tasya saptadhā prāntabhūmiḥ prajñā iti vā bahusammataḥ
                                                sūtrapāṭhaḥ ] yogāṅgānuṣṭhānādaśuddhikṣaye
                                                jñānadīptirāvivekakhyāteḥ ||sādhana 28||
                                                yamaniyamāsanaprāṇāyāmapratyāhāradhāraṇādhyānasamādhayo+aṣṭāvaṅgāni
                                                ||sādhana 29||</p>
                                        <p>ahiṃsāsatyāsteyabrahmacaryāparigrahā yamāḥ ||sādhana
                                                30||</p>
                                        <p>jātideśakālasamayānavacchinnāḥ sārvabhaumā mahāvratam
                                                ||sādhana 31||
                                                śaucasantoṣatapaḥsvādhyāyeśvarapraṇidhānāni niyamāḥ
                                                ||sādhana 32||</p>
                                        <p>vitarkabādhane pratipakṣabhāvanam ||sādhana 33||</p>
                                        <p>vitarkā hiṃsādayaḥ kṛtakāritānumoditā
                                                lobhakrodhamohapūrvakā mṛdumadhyādhimātrā
                                                duḥkhājñānānantaphalā iti pratipakṣabhāavanam
                                                ||sādhana 34|| ahiṃsāpratiṣṭhāyāṃ tatsannidhau
                                                vairatyāgaḥ ||sādhana 35|| satyapratiṣṭhāyāṃ
                                                kriyāphalāśrayatvam ||sādhana 36||
                                                asteyapratiṣṭhāyāṃ sarvaratnopasthānam ||sādhana
                                                37|| brahmacaryapratiṣṭhāyāṃ vīryalābhaḥ ||sādhana
                                                38|| aparigrahasthairye janmakathantāsambodhaḥ
                                                ||sādhana 39|| śaucātsvāṅgajugupsā parairasaṃsargaḥ
                                                ||sādhana 40||
                                                sattvaśuddhisaumanasyaikāgratendriyajayātmadarśanayogyatvāni
                                                ca ||sādhana 41||</p>
                                        <p>santoṣādanuttamaḥ sukhalābhaḥ ||sādhana 42||</p>
                                        <p>kāyendriyasiddhiraśuddhikṣayāttapasaḥ ||sādhana 43||
                                                svādhyāyādiṣṭadevatāsamprayogaḥ ||sādhana 44||
                                                samādhisiddhirīśvarapraṇidhānāt ||sādhana 45||
                                                sthirasukhamāsanam ||sādhana 46||
                                                prayatnaśaithilyānantyasamāpattibhyām ||sādhana
                                                47||</p>
                                        <p>tato dvandvānabhighātaḥ ||sādhana 48||</p>
                                        <p>tasminsati śvāsapraśvāsayorgativicchedaḥ prāṇāyāmaḥ
                                                ||sādhana 49||</p>
                                        <p>sa tu bāhyābhyantarastambhavṛttirdeśakālasaṅkhyābhiḥ
                                                paridṛṣṭo dīrghasūkṣmaḥ ||sādhana 50||</p>
                                        <p>bāhyābhyantaraviṣayākṣepī caturthaḥ ||sādhana 51||</p>
                                        <p>tataḥ kṣīyate prakāśāvaraṇam ||sādhana 52||</p>
                                        <p>dhāraṇāsu ca yogyatā manasaḥ ||sādhana 53||
                                                svaviṣayāsamprayoge cittasvarūpānukāra ivendriyāṇāṃ
                                                pratyāhāraḥ ||sādhana 54||</p>
                                        <p>tataḥ paramā vaśyatendriyāṇām ||sādhana 55||</p>
                                        <p>iti sādhanapādaḥ ||2||</p>
                                </div2>
                                <div2>
                                        <p>atha vibhūtipādaḥ ||3||</p>
                                        <p>deśabandhaścittasya dhāraṇā ||vibhūti 1||</p>
                                        <p>tatra pratyayaikatānatā dhyānam ||vibhūti 2||
                                                tadevārthamātranirbhāsaṃ svarūpaśūnyamiva samādhiḥ
                                                ||vibhūti 3||</p>
                                        <p>trayamekatra saṃyamaḥ ||vibhūti 4 ||</p>
                                        <p>tajjayātprajñālokaḥ ||vibhūti 5 ||</p>
                                        <p>tasya bhūmiṣu viniyogaḥ ||vibhūti 6|| trayamantaraṅgaṃ
                                                pūrvebhyaḥ ||vibhūti 7||</p>
                                        <p>tadapi bahiraṅgaṃ nirbījasya ||vibhūti 8||
                                                vyutthānanirodhasaṃskārayorabhibhavaprādurbhāvau
                                                nirodhakṣaṇacittānvayo nirodhapariṇāmaḥ ||vibhūti
                                                9||</p>
                                        <p>tasya praśāntavāhitā saṃskārāt ||vibhūti 10||
                                                sarvārthataikāgratayoḥ kṣayodayau cittasya
                                                samādhipariṇāmaḥ ||vibhūti 11||</p>
                                        <p>śāntoditau tulyapratyayau cittasyaikāgratāpariṇāmaḥ
                                                ||vibhūti 12||</p>
                                        <p>etena bhūtendriyeṣu dharmalakṣaṇāvasthāpariṇāmā
                                                vyākhyātāḥ ||vibhūti 13||
                                                śāntoditāvyapadeśyadharmānupātī dharmī ||vibhūti
                                                14|| kramānyatvaṃ pariṇāmānyatve hetuḥ ||vibhūti
                                                15|| pariṇāmatrayasaṃyamādatītānāgatajñānam
                                                ||vibhūti 16||
                                                śabdārthapratyayānāmitaretarādhyāsātsaṅkarastatpravibhāgasaṃyamātsarvabh
                                                ūtarutajñānam ||vibhūti 17||
                                                saṃskārasākṣātkaraṇātpūrvajātijñānam ||vibhūti 18||
                                                pratyayasya paracittajñānam ||vibhūti 19||</p>
                                        <p>na ca tatsālambanaṃ tasyāviṣayībhūtatvāt ||vibhūti 20||
                                                kāyarūpasaṃyamāttadgrāhyaśaktistambhe
                                                cakṣuṣprakāśāsaṃyoge+antardhānam ||vibhūti 21||</p>
                                        <p>sopakramaṃ nirupakramaṃ ca karma
                                                tatsaṃyamādaparāntajñānamariṣṭebhyo vā ||vibhūti
                                                22||</p>
                                        <p>maitryādiṣu balāni ||vibhūti 23||</p>
                                        <p>baleṣu hastibalādīni ||vibhūti 24||
                                                pravṛttyālokanyāsātsūkṣmavyavahitaviprakṛṣṭajñānam
                                                ||vibhūti 25||</p>
                                        <p>bhuvanajñānaṃ sūrye saṃyamāt ||vibhūti 26||</p>
                                        <p>candre tārāvyūhajñānam ||vibhūti 27||</p>
                                        <p>dhruve tadgatijñānam ||vibhūti 28||</p>
                                        <p>nābhicakre kāyavyūhajñānam ||vibhūti 29|| kaṇṭhakūpe
                                                kṣutpipāsānivṛttiḥ ||vibhūti 30||</p>
                                        <p>kūrmanāḍyāṃ sthairyam ||vibhūti 31||</p>
                                        <p>mūrdhajyotiṣi siddhadarśanam ||vibhūti 32||</p>
                                        <p>prātibhādvā sarvam ||vibhūti 33||</p>
                                        <p>hṛdaye cittasaṃvit ||vibhūti 34||</p>
                                        <p>sattvapuruṣayoratyantāsaṅkīrṇayoḥ pratyayāviśeṣo bhogaḥ
                                                parārthānyasvārthasaṃyamātpuruṣajñānam ||vibhūti
                                                35||</p>
                                        <p>[ parārthatvāt svārthasaṃyamāt ityeva bahusammataḥ
                                                sūtrapāṭhaḥ| ] tataḥ
                                                prātibhaśrāvaṇavedanādarśāsvādavārtā jāyante
                                                ||vibhūti 36|| te samādhāvupasargā vyutthāne
                                                siddhayaḥ ||vibhūti 37||
                                                bandhakāraṇaśaithilyātpracārasaṃvedanācca cittasya
                                                paraśarīrāveśaḥ ||vibhūti 38||
                                                udānajayājjalapaṅkakaṇṭakādiṣvasaṅga utkrāntiśca
                                                ||vibhūti 39||</p>
                                        <p>samānajayātprajvalanam ||vibhūti 40||</p>
                                        <p>[ jvalanam ityev bahusammataḥ sūtrapāṭhaḥ ] śrotrākāśayoḥ
                                                sambandhasaṃyamāddivyaṃ śrotram ||vibhūti 41||</p>
                                        <p>kāyākāśayoḥ
                                                sambandhasaṃyamāllaghutūlasamāpatteścākāśagamanam
                                                ||vibhūti 42||</p>
                                        <p>bahirakalpitā vṛttirmahāvidehā tataḥ prakāśāvaraṇakṣayaḥ
                                                ||vibhūti 43||
                                                sthūlasvarūpasūkṣmānvayārthavattvasaṃyamādbhūtajayaḥ
                                                ||vibhūti 44||</p>
                                        <p>tato+aṇimādiprādurbhāvaḥ kāyasampattaddharmānabhighātaśca
                                                ||vibhūti 45|| rūpalāvaṇyabalavajrasaṃhananatvāni
                                                kāyasampat ||vibhūti 46||
                                                grahaṇasvarūpāsmitānvayārthavattvasaṃyamādindriyajayaḥ
                                                ||vibhūti 47||</p>
                                        <p>tato manojavitvaṃ vikaraṇabhāvaḥ pradhānajayaśca
                                                ||vibhūti 48|| sattvapuruṣānyatākhyātimātrasya
                                                sarvabhāvādhiṣṭhātṛtvaṃ sarvajñātṛtvaṃ ca ||vibhūti
                                                49||</p>
                                        <p>tadvairāgyādapi doṣabījakṣaye kaivalyam ||vibhūti
                                                50||</p>
                                        <p>svāmyupanimantraṇe saṅgasmayā+akaraṇaṃ
                                                punaraniṣṭaprasaṅgāt ||vibhūti 51|| kṣaṇatatkramayoḥ
                                                saṃyamādvivekajaṃ jñānam ||vibhūti 52||
                                                jātilakṣaṇadeśairanyatānavacchedāttulyayostataḥ
                                                pratipattiḥ ||vibhūti 53||</p>
                                        <p>tārakaṃ sarvaviṣayaṃ sarvathāviṣayamakramaṃ ceti
                                                vivekajaṃ jñānam ||vibhūti 54||</p>
                                        <p>sattvapuruṣayoḥ śuddhisāmye kaivalyam ||vibhūti 55||</p>
                                        <p>iti vibhūtipādaḥ ||3||</p>
                                </div2>
                                <div2>
                                        <p>atha kaivalyapādaḥ ||4||</p>
                                        <p>janmauṣadhimantratapaḥsamādhijāḥ siddhayaḥ ||kaivalya
                                                1||</p>
                                        <p>jātyantarapariṇāmaḥ prakṛtyāpūrāt ||kaivalya 2||</p>
                                        <p>nimittamaprayojakaṃ prakṛtīnāṃ varaṇabhedastu tataḥ
                                                kṣetrikavat ||kaivalya 3||</p>
                                        <p>nirmāṇacittānyasmitāmātrāt ||kaivalya 4||</p>
                                        <p>pravṛttibhede prayojakaṃ cittamekamanekeṣām ||kaivalya
                                                5||</p>
                                        <p>tatra dhyānajamanāśayam ||kaivalya 6|| karmāśuklākṛṣṇaṃ
                                                yoginastrividhamitareṣām ||kaivalya 7||
                                                tatastadvipākānuguṇānāmevābhivyaktirvāsanānām
                                                ||kaivalya 8|| jātideśakālavyavahitānāmapyānantaryaṃ
                                                smṛtisaṃskārayorekarūpatvāt ||kaivalya 9||</p>
                                        <p>tāsāmanāditvaṃ cā+a+aśiṣo nityatvāt ||kaivalya 10||</p>
                                        <p>hetuphalāśrayālambanaiḥ saṃgṛhītatvādeṣāmabhāve
                                                tadabhāvaḥ ||kaivalya 11|| atītānāgataṃ
                                                svarūpato+astyadhvabhedāddharmāṇām ||kaivalya
                                                12||</p>
                                        <p>te vyaktasūkṣmā guṇātmānaḥ ||kaivalya 13||
                                                pariṇāmaikatvādvastutattvam ||kaivalya 14||</p>
                                        <p>vastusāmye cittabhedāttayorviviktaḥ panthāḥ ||kaivalya
                                                15|| taduparāgāpekṣitvāccittasya vastu jñātājñātam
                                                ||kaivalya 16||</p>
                                        <p>sadā jñātāścittavṛttayaḥ tatprabhoḥ puruṣasyāpariṇāmitvāt
                                                ||kaivalya ||17||</p>
                                        <p>na tatsvābhāsaṃ dṛśyatvāt ||kaivalya 18||</p>
                                        <p>ekasamaye cobhayānavadhāraṇam ||kaivalya 19||</p>
                                        <p>cittāntaradṛśye buddhibuddheratiprasaṅgaḥ smṛtisaṅkaraśca
                                                ||kaivalya 20||
                                                citterapratisaṅkramāyāstadākārāpattau
                                                svabuddhisaṃvedanam ||kaivalya 21||</p>
                                        <p>draṣṭṛdṛśyoparaktaṃ cittaṃ sarvārtham ||kaivalya 22||</p>
                                        <p>tadasaṅkhyeyavāsanābhiścitramapi parārthaṃ
                                                saṃhatyakāritvāt ||kaivalya 23||</p>
                                        <p>viśeṣadarśina ātmabhāvabhāvanānivṛttiḥ ||kaivalya
                                                24||</p>
                                        <p>tadā vivekanimnaṃ kaivalyaprāgbhāraṃ cittam ||kaivalya
                                                25||</p>
                                        <p>tacchidreṣu pratyayāntarāṇi saṃskārebhyaḥ ||kaivalya
                                                26||</p>
                                        <p>hānameṣāṃ kleśavaduktam ||kaivalya 27||</p>
                                        <p>prasaṅkhyāne+apyakusīdasya sarvathā
                                                vivekakhyāterdharmameghaḥ samādhiḥ ||kaivalya 28||
                                                tataḥ kleśakarmanivṛttiḥ ||kaivalya 29||</p>
                                        <p>tadā sarvāvaraṇamalāpetasya jñānasyānantyājjñeyamalpam
                                                ||kaivalya 30||</p>
                                        <p>tataḥ kṛtārthānāṃ pariṇāmakramasamāptirguṇānām ||kaivalya
                                                31||</p>
                                        <p>kṣaṇapratiyogī pariṇāmāparāntanirgrāhyaḥ kramaḥ
                                                ||kaivalya 32||</p>
                                        <p>puruṣārthaśūnyānāṃ guṇānāṃ pratiprasavaḥ kaivalyaṃ
                                                svarūpapratiṣṭhā vā citiśakteriti ||kaivalya
                                                33||</p>
                                        <p>[ citiśaktiḥ iti bahusammataḥ sūtrapāṭhaḥ| ] iti
                                                kaivalyapādaḥ ||4||</p>
                                        <p>iti pātañjalayogasūtrāṇi | </p>
                                </div2>
                        </div1>

                </body>
        </text>
</TEI>
