<?xml version="1.0" encoding="utf-8"?>
<?xml-model href="../tei_all.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
    <teiHeader xml:lang="en">
        <fileDesc>
            <titleStmt>
                <title>Pātañjalayogaśāstra (Yogasūtra with Bhāṣya) [a machine-readable
                    transcription]</title>
                <author>Patañjali</author>
                <respStmt>
                    <persName>Philipp Maas</persName>
                    <resp>Creation of machine-readable version and proof-reading.</resp>
                </respStmt>
            </titleStmt>

            <publicationStmt>
                <idno>2013-01-15 Pātañjalayogaśāstra (Yogasūtra with Bhāṣya) transcribed by Philipp
                    Maas from the Āgāśe 1904 Ānandāśrama edition.</idno>
                <authority>SARIT: Search and Retrieval of Indic Texts</authority>
                <availability status="restricted">
                    <p>Copyright Notice</p>
                    <p>Copyright <persName>Philipp Maas</persName> 2013</p>
                    <p>
                        <ref target="http://creativecommons.org/licenses/by-sa/3.0/" type="licence"
                            >Distributed by <ref target="http://sarit.indology.info" type="url"
                                >SARIT</ref> under a Creative Commons Attribution-ShareAlike 3.0
                            Unported License. </ref>
                    </p>
                    <p>Under this licence, you are free <list>
                            <item>to Share — to copy, distribute and transmit the work</item>
                            <item>to Remix — to adapt the work </item>
                        </list></p>
                    <p>Under the following conditions:</p>
                    <p>
                        <list>
                            <item>Attribution — You must attribute the work in the manner specified
                                by the author or licensor (but not in any way that suggests that
                                they endorse you or your use of the work).</item>
                            <item>Share Alike — If you alter, transform, or build upon this work,
                                you may distribute the resulting work only under the same or similar
                                license to this one.</item>
                        </list>
                    </p>
                    <p>More information and fuller details of this license are given on the Creative
                        Commons website.</p>
                    <p>SARIT assumes no responsibility for unauthorised use that infringes the
                        rights of any copyright owners, known or unknown.</p>
                </availability>
                <date>2013</date>
            </publicationStmt>

            <sourceDesc>
                <bibl>
                    <title>Vācaspatimiśraviracitaṭīkāsaṃvalitavyāsabhāṣyasametāni
                        Pātañjalayogasūtrāṇi. tathā bhojadevaviracitarājamārtaṇḍābhidhavṛttisametāni
                        pātañjalayogasūtrāṇi. sūtrapāṭhasūtravarṇānukramasūcībhyāṃ ca sanāthīkṛtāni
                        ... Kāśinātha Śāstrī Āgāśe ity etaiḥ saṃśodhitam.</title>
                    <editor>Kāśinātha Śāstrī Āgāśe</editor>
                    <publisher>Ānandāśramamudraṇālaye</publisher>
                    <pubPlace>Punyākhyapattane</pubPlace>
                    <date>1904</date>
                    <note>Ānandāśrama Sanskrit Series no. 47</note>
                    <note>The transcription below excludes the commentary of Bhojadeva, the
                        sūtrapāṭha and indexes.</note>
                </bibl>
            </sourceDesc>
        </fileDesc>

        <encodingDesc>
            <p>The edition from which this e-text was transcribed was printed in the Devanāgarī
                script. The electronic text below is in a lossless transliteration using the Latin
                alphabet. The transliteration scheme used is the IAST (<ref
                    target="http://en.wikipedia.org/wiki/International_Alphabet_of_Sanskrit_Transliteration"
                    >The International Alphabet of Sanskrit Transliteration</ref>). IAST differs in
                small ways from ISO 15919, but is preferred by most working Sanskrit scholars.
                Conversion of this file to ISO 15919 can be achieved by performing the following
                replacements throughout the file: <code> ṛ -> r̥ and ṃ -> ṁ </code>
            </p>
            <p>Word divison is marked with a space, where sandhi allows, not with sandhi-akṣaras or
                conjunct glyphs as in Devanāgarī (i.e., "ity evam" not "ityevam".) </p>
            <p>Initial vowel elision for avagraha is reversed and marked with a + sign: e.g.,
                "prathamo+adhyāyaḥ"</p>
        </encodingDesc>
        <revisionDesc>
            <change who="Philipp Maas" when="2013"><persName>Philipp Maas</persName>: Compared his
                own data input with the e-text created by Muneo Tokunaga, for the purpose of
                eliminating typing errors.</change>
            <change who="Dominik Wujastyk" when="2013-01-16"><persName>Dominik Wujastyk</persName>:
                Converted document from MS Word to TEI-encoded XML. </change>
            <change who="Dominik Wujastyk" when="2013-01-16"><persName>Dominik Wujastyk</persName>:
                Distinguished segmentation of sūtras and bhāṣya. Processed the sutra numbers into
                xml:id counters in attributes. Tidied up the encoding in many ways. </change>
        </revisionDesc>
    </teiHeader>


    <text>
        <front>
            <head>oṃ tatsadbrahmaṇe
                namaḥ<lb/>vācaspatikṛtaṭīkāsaṃvalitavyāsabhāṣyasametāni<lb/>pātañjalayogasūtraṇi|<lb/>(tatra
                samādhipādaḥ prathamaḥ|)<lb/>(atha vyāsabhāṣyam|)<lb/>
            </head>


        </front>
        <body>
            <div>
                <lg>
                    <l>yas tyaktvā rūpam ādyaṃ prabhavati jagato+anekadhānugrahāya</l>
                    <l>prakṣīṇakleśarāśir viṣamaviṣadharo+anekavaktraḥ subhogī /</l>
                    <l>sarvajñānaprasūtir bhujagaparikaraḥ prītaye yasya nityaṃ</l>
                    <l>devo+ahīśaḥ sa vo+avyāt sitavimalatanur yogado yogayuktaḥ //1//</l>
                </lg>
            </div>
            <div>

                <p><seg rend="large" type="sutra" xml:id="sū.1.1">atha yogānuśāsanam </seg>(YS
                    1.1).</p>
                <p><seg type="bhāṣya"> athety ayam adhikārārthaḥ. yogānuśāsanaṃ śāstram adhikṛtaṃ
                        veditavyam. yogaḥ samādhiḥ. sa ca sārvabhaumaś cittasya dharmaḥ. kṣiptaṃ
                        mūḍhaṃ vikṣiptam ekāgraṃ niruddham iti cittabhūmayaḥ. tatra vikṣipte cetasi
                        vikṣepopasarjanībhūtaḥ samādhir na yogapakṣe vartate. </seg></p>

                <p><seg type="bhāṣya">yas tv ekāgre cetasi sadbhūtam arthaṃ pradyotayati kṣiṇoti ca
                        kleśān karmabandhanāni ślathayati nirodham abhimukhaṃ karoti sa saṃprajñāto
                        yoga ity ākhyāyate. sa ca vitarkānugato vicārānugata ānandānugato
                        ʼsmitānugata ity upariṣṭān nivedayiṣyāmaḥ. sarvavṛttinirodhe tv
                        asaṃprajñātaḥ samādhiḥ.</seg></p>
                <p><seg type="bhāṣya">tasya lakṣaṇābhidhitsayedaṃ sūtraṃ pravavṛte ---</seg></p>

                <p><seg rend="large" type="sutra" xml:id="sū.1.2">yogaś cittavṛttinirodhaḥ</seg> (YS
                    1.2).</p>
                <p><seg type="bhāṣya">sarvaśabdāgrahaṇāt saṃprajñāto ʼpi yoga ity ākhyāyate. cittaṃ
                        hi prakhyāpravṛttisthitiśīlatvāt triguṇam. </seg></p>
                <p><seg type="bhāṣya">prakhyārūpaṃ hi cittasattvaṃ rajastamobhyāṃ saṃsṛṣṭam
                        aiśvaryaviṣayapriyaṃ bhavati. tad eva tamasānuviddham
                        adharmājñānāvairāgyānaiśvaryopagaṃ bhavati. tad eva prakṣīṇamohāvaraṇaṃ
                        sarvataḥ pradyotamānam anuviddhaṃ rajomātrayā
                        dharmajñānavairāgyaiśvaryopagaṃ bhavati. </seg></p>
                <p><seg type="bhāṣya">tad eva rajoleśamalāpetaṃ svarūpapratiṣṭhaṃ
                        sattvapuruṣānyatākhyātimātraṃ dharmameghadhyānopagaṃ bhavati. tat paraṃ
                        prasaṃkhyānam ity ācakṣate dhyāyinaḥ. citiśaktir apariṇāminy apratisaṃkramā
                        darśitaviṣayā śuddhā cānantā ca sattvaguṇātmikā ceyam ato viparītā
                        vivekakhyātir iti. atas tasyāṃ viraktaṃ cittaṃ tām api khyātiṃ niruṇaddhi.
                        tadavasthaṃ saṃskāropagaṃ bhavati. sa nirbījaḥ samādhiḥ. na tatra kiṃcit
                        saṃprajñāyata ity asaṃprajñātaḥ. dvividhaḥ sa yogaś cittavṛttinirodha
                        iti.</seg></p>
                <p><seg type="bhāṣya">tadavasthe cetasi viṣayābhāvād buddhibodhātmā puruṣaḥ
                        kiṃsvabhāva iti ---</seg></p>

                <p><seg rend="large" type="sutra" xml:id="sū.1.3">tadā draṣṭuḥ svarūpe ʼvasthānam
                    </seg>(YS 1.3). </p>
                <p><seg type="bhāṣya">svarūpapratiṣṭhā tadānīṃ citiśaktir yathā kaivalye.
                        vyutthānacitte tu sati tathāpi bhavantī na tathā.</seg></p>
                <p><seg type="bhāṣya">kathaṃ tarhi, darśitaviṣayatvāt ---</seg></p>

                <p><seg rend="large" type="sutra" xml:id="sū.1.4">vṛttisārūpyam itaratra </seg>(YS
                    1.4). </p>
                <p><seg type="bhāṣya">vyutthāne yāś cittavṛttayas tadaviśiṣṭavṛttiḥ puruṣaḥ. tathā
                        ca sūtram ekam eva darśanaṃ khyātir eva darśanam iti. cittam
                        ayaskāntamaṇikalpaṃ saṃnidhimātropakāri dṛśyatvena svaṃ bhavati puruṣasya
                        svāminaḥ. tasmāc cittavṛttibodhe puruṣasyānādiḥ saṃbandho hetuḥ.</seg></p>
                <p><seg type="bhāṣya">tāḥ punar niroddhavyā bahutve sati cittasya ---</seg></p>

                <p><seg rend="large" type="sutra" xml:id="sū.1.5">vṛttayaḥ pañcatayyaḥ
                        kliṣṭākliṣṭāḥ</seg> (YS 1.5).</p>
                <p><seg type="bhāṣya">kleśahetukāḥ karmāśayapracaye kṣetrībhūtāḥ kliṣṭāḥ.
                        khyātiviṣayā guṇādhikāravirodhinyo ʼkliṣṭāḥ. kliṣṭapravāhapatitā apy
                        akliṣṭāḥ. kliṣṭacchidreṣv apy akliṣṭā bhavanti. akliṣṭacchideṣu kliṣṭā iti.
                        tathājātīyakāḥ saṃskārā vṛttibhir eva kriyante. saṃskāraiś ca vṛttaya iti.
                        evaṃ vṛttisaṃskāracakram aniśam āvartate. tad evaṃbhūtaṃ cittam
                        avasitādhikāram ātmakalpena vyavatiṣṭhate pralayaṃ vā gacchatīti. tāḥ
                        kliṣṭāś cākliṣṭāś ca pañcadhā vṛttayaḥ.</seg></p>

                <p><seg rend="large" type="sutra" xml:id="sū.1.6"
                        >pramāṇaviparyayavikalpanidrāsmṛtayaḥ </seg>(YS 1.6).</p>

                <p><seg rend="large" type="sutra" xml:id="sū.1.7">pratyakṣānumānāgamāḥ pramāṇāni
                    </seg>(YS 1.7).</p>
                <p><seg type="bhāṣya">indriyapraṇālikayā cittasya bāhyavastūparāgāt tadviṣayā
                        sāmānyaviśeṣātmano ʼrthasya viśeṣāvadhāraṇapradhānā vṛttiḥ pratyakṣaṃ
                        pramāṇam. phalam aviśiṣṭaḥ pauruṣeyaś cittavṛttibodhaḥ. pratisaṃvedī puruṣa
                        ity upariṣṭād upapādayiṣyāmaḥ.</seg></p>
                <p><seg type="bhāṣya">anumeyasya tulyajātīyeṣv anuvṛtto bhinnajātīyebhyo vyāvṛttaḥ
                        saṃbandho yas tadviṣayā sāmānyāvadhāraṇapradhānā vṛttir anumānam. yathā
                        deśāntaraprāpter gatimac candratārakaṃ caitravat, vindhyaś cāprāptir agatiḥ.
                        āptena dṛṣṭo ʼnumito vārthaḥ paratra svabodhasaṃkrāntaye śabdenopadiśyate,
                        śabdāt tadarthaviṣayā vṛttiḥ śrotur āgamaḥ. yasyāśraddheyārtho vaktā na
                        dṛṣṭānumitārthaḥ sa āgamaḥ plavate. mūlavaktari tu dṛṣṭānumitārthe
                        nirviplavaḥ syāt.</seg></p>

                <p><seg rend="large" type="sutra" xml:id="sū.1.8">viparyayo mithyājñānam
                        atadrūpapratiṣṭham </seg>(YS 1.8).</p>
                <p><seg type="bhāṣya">sa kasmān na pramāṇam. yataḥ pramāṇena bādhyate.
                        bhūtārthaviṣayatvāt pramāṇasya. tatra pramāṇena bādhanam apramāṇasya dṛṣṭam.
                        tadyathā dvicandradarśanaṃ sadviṣayeṇaikacandradarśanena bādhyata iti. seyaṃ
                        pañcaparvā bhavaty avidyā. avidyāsmitārāgadveṣābhiniveśāḥ kleśā iti. eta eva
                        svasaṃjñābhis tamo moho mahāmohas tāmisro ʼndhatāmisra iti. ete
                        cittamalaprasaṅgenābhidhāsyante.</seg></p>

                <p><seg rend="large" type="sutra" xml:id="sū.1.9">śabdajñānānupātī vastuśūnyo
                        vikalpaḥ </seg>(YS 1.9). </p>
                <p><seg type="bhāṣya">sa na pramāṇopārohī. na viparyayopārohī ca. vastuśūnyatve+api
                        śabdajñānamāhātmyanibandhano vyavahāro dṛśyate. tad yathā caitanyaṃ
                        puruṣasya svarūpam iti. yadā citir eva puruṣas tadā kim atra kena
                        vyapadiśyate.</seg></p>
                <p><seg type="bhāṣya">bhavati ca vyapadeśe vṛttiḥ. yathā caitrasya gaur iti. tathā
                        pratiṣiddhavastudharmo niṣkriyaḥ puruṣaḥ, tiṣṭhati bāṇaḥ sthāsyati sthita
                        iti. gatinivṛttau dhātvarthamātraṃ gamyate. tathānutpattidharmā puruṣa iti,
                        utpattidharmasyābhāvamātram avagamyate na puruṣānvayī dharmaḥ. tasmād
                        vikalpitaḥ sa dharmas tena cāsti vyavahāra iti. </seg></p>

                <p><seg rend="large" type="sutra" xml:id="sū.1.10">abhāvapratyayālambanā vṛttir
                        nidrā</seg> (YS 1.10).</p>
                <p><seg type="bhāṣya">sā ca saṃprabodhe pratyavamarśāt pratyayaviśeṣaḥ. katham,
                        sukham aham asvāpsam. prasannaṃ me manaḥ. prajñāṃ me viśāradīkaroti. duḥkham
                        aham asvāpsam. styānaṃ me mano bhramaty anavasthitam gāḍhaṃ mūḍho ʼham
                        asvāpsam. gurūṇi me gātrāṇi. klāntaṃ me cittam. alasaṃ muṣitam iva
                        tiṣṭhatīti. sa khalv ayaṃ prabuddhasya pratyavamarśo na syād asati
                        pratyayānubhave tadāśritāḥ smṛtayś ca tadviṣayā na syuḥ. tasmāt
                        pratyayaviśeṣo nidrā. sā ca samādhāv itarapratyayavan
                    niroddhavyeti.</seg></p>

                <p><seg rend="large" type="sutra" xml:id="sū.1.11">anubhūtaviṣayāsaṃpramoṣaḥ
                        smṛtiḥ</seg> (YS 1.11).</p>
                <p><seg type="bhāṣya">kiṃ pratyayasya cittaṃ smaraty āhosvid viṣayasyeti.
                        grāhyoparaktaḥ pratyayo grāhyagrahaṇobhayākāranirbhāsas tajjātīyakaṃ
                        saṃskāram ārabhate. sa saṃskāraḥ svavyañjakāñjanas tadākārām eva
                        grāhyagrahaṇobhayātmikāṃ smṛtiṃ janayati.</seg></p>
                <p><seg type="bhāṣya">tatra grahaṇākārapūrvā buddhiḥ. grāhyākārapūrvā smṛtiḥ. sā ca
                        dvayī --- bhāvitasmartavyā cābhāvitasmartavyā ca. svapne bhāvitasmartavyā.
                        jāgratsamaye tv abhāvitasmartavyeti. sarvāḥ smṛtayaḥ
                        pramāṇaviparyayavikalpanidrāsmṛtīnām anubhavāt prabhavanti. sarvāś caitā
                        vṛttayaḥ sukhaduḥkhamohātmikāḥ. sukhaduḥkhamohāś ca kleśeṣu vyākhyeyāḥ.
                        sukhānuśayī rāgaḥ. duḥkhānuśayī dveṣaḥ. mohaḥ punar avidyeti. etāḥ sarvā
                        vṛttayo niroddhavyāḥ. āsāṃ nirodhe saṃprajñāto vā samādhir bhavaty
                        asaṃprajñāto veti.</seg></p>
                <p><seg type="bhāṣya">athāsāṃ nirodhe ka upāya iti --- </seg></p>

                <p><seg rend="large" type="sutra" xml:id="sū.1.12">abhyāsavairāgyābhyāṃ
                        tannirodhaḥ</seg> (YS 1.12).</p>
                <p><seg type="bhāṣya">cittanadī nāmobhayatovāhinī vahati kalyāṇāya vahati pāpāya ca.
                        yā tu kaivalyaprāgbhārā vivekaviṣayanimnā sā kalyāṇavahā.
                        saṃsāraprāgbhārāvivekaviṣayaniṃnā pāpavahā. tatra vairāgyeṇa viṣayasrotaḥ
                        khilīkriyate. vivekadarśanābhyāsena vivekasrota udghāṭyata ity ubhayādhīnaś
                        cittavṛttinirodhaḥ.</seg></p>

                <p><seg rend="large" type="sutra" xml:id="sū.1.13">tatra sthitau yatno
                        ʼbhyāsaḥ</seg> (YS 1.13).</p>
                <p><seg type="bhāṣya">cittasyāvṛttikasya praśāntavāhitā sthitiḥ. tadarthaḥ prayatno
                        vīryam utsāhaḥ. tat saṃpipādayiṣayā tat sādhanānuṣṭhānam abhyāsaḥ.</seg></p>

                <p><seg rend="large" type="sutra" xml:id="sū.1.14">sa tu
                        dīrghakālanairantaryasatkārāsevito dṛḍhabhūmiḥ</seg> (YS 1.14). </p>
                <p><seg type="bhāṣya">dīrghakālāsevito nirantarāsevitaḥ satkārāsevitaḥ. tapasā
                        brahmacaryeṇa vidyayā śraddhayā ca saṃpāditaḥ satkāravān dṛḍhabhūmir
                        bhavati. vyutthānasaṃskāreṇa drāg ity evānabhibhūtaviṣaya ity
                    arthaḥ.</seg></p>

                <p><seg rend="large" type="sutra" xml:id="sū.1.15">dṛṣṭānuśravikaviṣayavitṛṣṇasya
                        vaśīkārasaṃjñā vairāgyam</seg> (YS 1.15).</p>
                <p><seg type="bhāṣya">striyo+annapānam aiśvaryam iti dṛṣṭaviṣaye vitṛṣṇasya
                        svargavaidehyaprakṛtilayatvaprāptāv ānuśravikaviṣaye vitṛṣṇasya
                        divyādivyaviṣayasaṃprayoge+api cittasya viṣayadoṣadarśinaḥ prasaṃkhyānabalād
                        anābhogātmikā heyopādeyaśūnyā vaśīkārasaṃjñā vairāgyam. </seg></p>

                <p><seg rend="large" type="sutra" xml:id="sū.1.16">tat paraṃ puruṣakhyāter
                        guṇavaitṛṣṇyam</seg> (YS 1.16).</p>
                <p><seg type="bhāṣya">dṛṣṭānuśravikaviṣayadoṣadarśī viraktaḥ puruṣadarśanābhyāsāt
                        tacchuddhipravivekāpyāyitabuddhir guṇebhyo vyaktāvyaktadharmakebhyo virakta
                        iti. tad dvayaṃ vairāgyam. tatra yad uttaraṃ taj jñānaprasādamātram.
                        yasyodaye sati yogī pratyuditakhyātir evaṃ manyate --- prāptaṃ prāpaṇīyaṃ,
                        kṣīṇāḥ kṣetavyāḥ kleśāḥ, chinnaḥ śliṣṭaparvā bhavasaṃkramaḥ, yasyāvicchedāj
                        janitvā mriyate mṛtvā ca jāyata iti. jñānasyaiva parā kāṣṭhā vairāgyam.
                        etasyaiva hi nāntarīyakaṃ kaivalyam iti.</seg></p>
                <p><seg type="bhāṣya">athopāyadvayena niruddhacittavṛtteḥ katham ucyate saṃprajñātaḥ
                        samādhir iti ---</seg></p>

                <p><seg rend="large" type="sutra" xml:id="sū.1.17"
                        >vitarkavicārānandāsmitārūpānugamāt saṃprajñātaḥ</seg> (YS 1.17).</p>
                <p><seg type="bhāṣya">vitarkaś cittasyālambane sthūla ābhogaḥ. sūkṣmo vicāraḥ.
                        ānando hlādaḥ. ekātmikā saṃvid asmitā. tatra prathamaś catuṣṭayānugataḥ
                        samādhiḥ savitarkaḥ. dvitīyo vitarkavikalaḥ savicāraḥ. tṛtīyo vicāravikalaḥ
                        sānandaḥ. caturthas tadvikalo ʼsmitāmātra iti. sarva ete sālambanāḥ
                        samādhayaḥ.</seg></p>
                <p><seg type="bhāṣya">athāsaṃprajñātaḥ samādhiḥ kimupāyaḥ kiṃsvabhāvo veti
                    ---</seg></p>

                <p><seg rend="large" type="sutra" xml:id="sū.1.18">virāmapratyayābhyāsapūrvaḥ
                        saṃskāraśeṣo+anyaḥ</seg> (YS 1.18).</p>
                <p><seg type="bhāṣya">sarvavṛttipratyastamaye saṃskāraśeṣo nirodhaś cittasya
                        samādhir asaṃprajñātaḥ. tasya paraṃ vairāgyam upāyaḥ. sālambano hy abhyāsas
                        tatsādhanāya na kalpata iti virāmapratyayo nirvastuka ālambanīkriyate. sa
                        cārthaśūnyaḥ. tadabhyāsapūrvakaṃ hi cittaṃ nirālambanam abhāvaprāptam iva
                        bhavatīty eṣa nirbījaḥ samādhir asaṃprajñātaḥ.</seg></p>
                <p><seg type="bhāṣya">sa khalv ayaṃ dvividhaḥ --- upāyapratyayo bhavapratyayaś ca.
                        tatropāyapratyayo yogināṃ bhavati --- </seg></p>

                <p><seg rend="large" type="sutra" xml:id="sū.1.19">bhavapratyayo
                        videhaprakṛtilayānām</seg> (YS 1.19).</p>
                <p><seg type="bhāṣya">videhānāṃ devānāṃ bhavapratyayaḥ. te hi
                        svasaṃskāramātropayogena cittena kaivalyapadam ivānubhavantaḥ
                        svasaṃskāravipākaṃ tathājātīyakam ativāhayanti. tathā prakṛtilayāḥ sādhikāre
                        cetasi prakṛtilīne kaivalyapadam ivānubhavanti, yāvan na punar
                        āvartate+adhikāravaśāc cittam iti.</seg></p>

                <p><seg rend="large" type="sutra" xml:id="sū.1.20"
                        >śraddhāvīryasmṛtisamādhiprajñāpūrvaka itareṣām</seg> (YS 1.20).</p>
                <p><seg type="bhāṣya">upāyapratyayo yogināṃ bhavati. śraddhā cetasaḥ saṃprasādaḥ. sā
                        hi jananīva kalyāṇī yoginaṃ pāti. tasya hi śraddadhānasya vivekārthino
                        vīryam upajāyate. samupajātavīryasya smṛtir upatiṣṭhate. smṛtyupasthāne ca
                        cittam anākulaṃ samādhīyate. samāhitacittasya prajñāviveka upāvartate. yena
                        yathārthaṃ vastu jānāti. tadabhyāsāt tattadviṣayāc ca vairāgyād
                        asaṃprajñātaḥ samādhir bhavati.</seg></p>
                <p><seg type="bhāṣya">te khalu nava yogino mṛdumadhyādhimātropāyā bhavanti. tadyathā
                        --- mṛdūpāyo madhyopāyo+adhimātropāya iti. tatra mṛdūpāyas trividhaḥ ---
                        mṛdusaṃvego madhyasaṃvegas tīvrasaṃvega iti. tathā madhyopāyas
                        tathādhimātropāya iti. tatrādhimātropāyānām ---</seg></p>

                <p><seg rend="large" type="sutra" xml:id="sū.1.21">tīvrasaṃvegānām āsannaḥ</seg> (YS
                    1.21).</p>
                <p><seg type="bhāṣya">samādhilābhaḥ samādhiphalaṃ ca bhavatīti.</seg></p>

                <p><seg rend="large" type="sutra" xml:id="sū.1.22">mṛdumadhyādhimātratvāt tato ʼpi
                        viśeṣaḥ</seg> (YS 1.22).</p>
                <p><seg type="bhāṣya">mṛdutīvro madhyatīvro+adhimātratīvra iti. tato ʼpi viśeṣaḥ.
                        tadviśeṣād api mṛdutīvrasaṃvegasyāsannaḥ tato
                        madhyatīvrasaṃvegasyāsannataraḥ, tasmād
                        adhimātratīvrasaṃvegasyādhimātropāyasyāpy āsannatamaḥ samādhilābhaḥ
                        samādhiphalaṃ ceti.</seg></p>
                <p><seg type="bhāṣya">kim etasmād evāsannatamaḥ samādhir bhavati. athāsya lābhe
                        bhavaty anyo ʼpi kaścid upāyo na veti ---</seg></p>

                <p><seg rend="large" type="sutra" xml:id="sū.1.23">īśvarapraṇidhānād vā</seg> (YS
                    1.23).</p>
                <p><seg type="bhāṣya">praṇidhānād bhaktiviśeṣād āvarjita īśvaras tam anugṛhṇāty
                        abhidhyānamātreṇa. tadabhidhyānamātrād api yogina āsannatamaḥ samādhilābhaḥ
                        samādhiphalaṃ ca bhavatīti.</seg></p>
                <p><seg type="bhāṣya">atha pradhānapuruṣavyatiriktaḥ ko ʼyam īśvaro nāmeti
                    ---</seg></p>

                <p><seg rend="large" type="sutra" xml:id="sū.1.24">kleśakarmavipākāśayair
                        aparāmṛṣṭaḥ puruṣaviśeṣa īśvaraḥ</seg> (YS 1.24).</p>
                <p><seg type="bhāṣya">avidyādayaḥ kleśāḥ. kuśalākuśalāni karmāṇi. tatphalaṃ vipākaḥ.
                        tadanuguṇā vāsanā āśayāḥ. te ca manasi vartamānāḥ puruṣe vyapadiśyante, sa
                        hi tatphalasya bhokteti. yathā jayaḥ parājayo vā yoddhṛṣu vartamānaḥ svāmini
                        vyapadiśyate. yo hy anena bhogenāparāmṛṣṭaḥ sa puruṣaviśeṣa īśvaraḥ.
                    </seg></p>
                <p><seg type="bhāṣya">kaivalyaṃ prāptās tarhi santi ca bahavaḥ kevalinaḥ. te hi
                        trīṇi bandhanāni cchittvā kaivalyaṃ prāptā īśvarasya ca tatsaṃbandho na
                        bhūto na bhāvī. yathā muktasya pūrvā bandhakoṭiḥ prajñāyate naivam
                        īśvarasya. yathā vā prakṛtilīnasyottarā bandhakoṭiḥ saṃbhāvyate naivam
                        īśvarasya. sa tu sadaiva muktaḥ sadaiveśvara iti. </seg></p>
                <p><seg type="bhāṣya">yo ʼsau prakṛṣṭasattvopādānād īśvarasya śāśvatika utkarṣaḥ sa
                        kiṃ sanimitta āhosvin nirnimitta iti. tasya śāstraṃ nimittam. </seg></p>
                <p><seg type="bhāṣya">śāstraṃ punaḥ kiṃnimittam, prakṛṣṭasattvanimittam. </seg></p>
                <p><seg type="bhāṣya">etayoḥ śāstrotkarṣayor īśvarasattve vartamānayor anādiḥ
                        saṃbandhaḥ. etasmād etad bhavati sadaiveśvaraḥ sadaiva mukta iti. tac ca
                        tasyaiśvaryaṃ sāmyātiśayavinirmuktam. na tāvad aiśvaryāntareṇa tad
                        atiśayyate. yad evātiśayi syāt tad eva tat syāt. tasmād yatra kāṣṭhāprāptir
                        aiśvaryasya sa īśvara iti. na ca tatsamānam aiśvaryam asti. kasmāt, dvayos
                        tulyayor ekasmin yugapatkāmite+arthe navam idam astu purāṇam idam astv ity
                        ekasya siddhāv itarasya prākāmyavighātād ūnatvaṃ prasaktam. dvayoś ca
                        tulyayor yugapatkāmitārthaprāptir nāsti. arthasya viruddhatvāt. tasmād yasya
                        sāmyātiśayair vinirmuktam aiśvaryaṃ sa eveśvaraḥ. sa ca puruṣaviśeṣa
                        iti.</seg></p>
                <p><seg type="bhāṣya">kiṃ ca ---</seg></p>

                <p><seg rend="large" type="sutra" xml:id="sū.1.25">tatra niratiśayaṃ
                        sarvajñabījam</seg> (YS 1.25).</p>
                <p><seg type="bhāṣya">yad idam
                        atītānāgatapratyutpannapratyekasamuccayātīndriyagrahaṇam alpaṃ bahv iti
                        sarvajñabījam etad vivardhamānaṃ yatra niratiśayaṃ sa sarvajñaḥ. asti
                        kāṣṭhāprāptiḥ sarvajñabījasya sātiśayatvāt parimāṇavad iti. yatra
                        kāṣṭhāprāptir jñānasya sa sarvajñaḥ. sa ca puruṣaviśeṣa iti. </seg></p>
                <p><seg type="bhāṣya">sāmānyamātropasaṃhāre ca kṛtopakṣayam anumānaṃ na
                        viśeṣapratipattau samartham iti. tasya saṃjñādiviśeṣapratipattir āgamataḥ
                        paryanveṣyā. tasyātmānugrahābhāve+api bhūtānugrahaḥ prayojanam.
                        jñānadharmopadeśena kalpapralayamahāpralayeṣu saṃsāriṇaḥ puruṣān
                        uddhariṣyāmīti. tathā coktam --- ādividvān nirmāṇacittam adhiṣṭhāya kāruṇyād
                        bhagavān paramarṣir āsuraye jijñāsamānāya tantraṃ provāceti.</seg></p>
                <p><seg type="bhāṣya">sa eṣaḥ ---</seg></p>

                <p><seg rend="large" type="sutra" xml:id="sū.1.26">pūrveṣām api guruḥ
                        kālenānavacchedāt</seg> (YS 1.26).</p>
                <p><seg type="bhāṣya">pūrve hi guravaḥ kālenāvacchidyante. yatrāvacchedārthena kālo
                        nopāvartate sa eṣa pūrveṣām api guruḥ. yathāsya sargasyādau prakarṣagatyā
                        siddhas tathātikrāntasargādiṣv api pratyetavyaḥ.</seg></p>

                <p><seg rend="large" type="sutra" xml:id="sū.1.27">tasya vācakaḥ praṇavaḥ</seg> (YS
                    1.27).</p>
                <p><seg type="bhāṣya">vācya īśvaraḥ praṇavasya. kim asya saṃketakṛtaṃ
                        vācyavācakatvam atha pradīpaprakāśavad avasthitam iti. </seg></p>
                <p><seg type="bhāṣya">sthito+asya vācyasya vācakena saha saṃbandhaḥ. saṃketas tv
                        īśravasya sthitam evārtham abhinayati. yathāvasthitaḥ pitṛputrayoḥ
                        saṃbandhaḥ saṃketenāvadyotyate, ayam asya pitā, ayam asya putra iti.
                        sargāntareṣv api vācyavācakaśaktyapekṣas tathaiva saṃketaḥ kriyate.
                        saṃpratipattinityatayā nityaḥ śabdārthasaṃbandha ity āgaminaḥ
                        pratijānate.</seg></p>
                <p><seg type="bhāṣya">vijñātavācyavācakatvasya yoginaḥ ---</seg></p>

                <p><seg rend="large" type="sutra" xml:id="sū.1.28">tajjapas tadarthabhāvanam</seg>
                    (YS 1.28).</p>
                <p><seg type="bhāṣya">praṇavasya japaḥ praṇavābhidheyasya ceśvarasya bhāvanam. tad
                        asya yoginaḥ praṇavaṃ japataḥ praṇavārthaṃ ca bhāvayataś cittam ekāgraṃ
                        saṃpadyate. tathā coktam ---</seg></p>
                <p><seg type="bhāṣya">``svādhyāyād yogam āsīta yogāt svādhyāyam āmanet /
                        svādhyāyayogasaṃpattyā paramātmā prakāśate //''; iti.</seg></p>
                <p><seg type="bhāṣya">kiṃ cāsya bhavati ---</seg></p>

                <p><seg rend="large" type="sutra" xml:id="sū.1.29">tataḥ pratyakcetanādhigamo+apy
                        antarāyābhāvaś ca</seg> (YS 1.29).</p>
                <p><seg type="bhāṣya">ye tāvad antarāyā vyādhiprabhṛtayas te tāvad īśvarapraṇidhānān
                        na bhavanti. svarūpadarśanam apy asya bhavati. yathaiveśvaraḥ puruṣaḥ
                        śuddhaḥ prasannaḥ kevalo+anupasargas tathāyam api buddheḥ pratisaṃvedī yaḥ
                        puruṣas tam adhigacchati.</seg></p>
                <p><seg type="bhāṣya">atha ke+antarāyā ye cittasya vikṣepāḥ. ke punas te kiyanto
                        veti ---</seg></p>

                <p><seg rend="large" type="sutra" xml:id="sū.1.30"
                        >vyādhistyānasaṃśayapramādālasyāviratibhrāntidarśanālabdhabhūmikatvānavasthitatvāni
                        cittavikṣepās te+antarāyāḥ</seg> (YS 1.30).</p>
                <p><seg type="bhāṣya">navāntarāyāś cittasya vikṣepāḥ. sahaite cittavṛttibhir
                        bhavanti. eteṣām abhāve na bhavanti pūrvoktāś cittavṛttayaḥ. vyādhir
                        dhāturasakaraṇavaiṣamyam. styānam akarmaṇyatā cittasya. saṃśaya
                        ubhayakoṭispṛg vijñānaṃ syād idam evaṃ naivaṃ syād iti. pramādaḥ
                        samādhisādhanānām abhāvanam. ālasyaṃ kāyasya cittasya ca gurutvād
                        apravṛttiḥ. aviratiś cittasya viṣayasaṃprayogātmā gardhaḥ. bhrāntidarśanaṃ
                        viparyayajñānam. alabdhabhūmikatvaṃ samādhibhūmer alābhaḥ. anavasthitatvaṃ
                        yal labdhāyāṃ bhūmau cittasyāpratiṣṭhā. samādhipratilambhe hi sati
                        tadavasthitaṃ syād iti. ete cittavikṣepā nava yogamalā yogapratipakṣā
                        yogāntarāyā ity abhidhīyante.</seg></p>

                <p><seg rend="large" type="sutra" xml:id="sū.1.31"
                        >duḥkhadaurmanasyāṅgamejayatvaśvāsapraśvāsā vikṣepasahabhuvaḥ</seg> (YS
                    1.31).</p>
                <p><seg type="bhāṣya">duḥkham ādhyātmikam ādhibhautikam ādhidaivikaṃ ca.
                        yenābhihatāḥ prāṇinas tadapaghātāya prayatante tad duḥkham. daurmanasyam
                        icchāvighātāc cetasaḥ kṣobhaḥ. yad aṅgāny ejayati kampayati tad
                        aṅgamejayatvam. prāṇo yad bāhyaṃ vāyum ācāmati sa śvāsaḥ. yat kauṣṭhyaṃ
                        vāyuṃ niḥsārayati sa praśvāsaḥ. ete vikṣepasahabhuvo vikṣiptacittasyaite
                        bhavanti. samāhitacittasyaite na bhavanti.</seg></p>
                <p><seg type="bhāṣya">athaite vikṣepāḥ samādhipratipakṣās tābhyām
                        evābhyāsavairāgyābhyāṃ niroddhavyāḥ. tatrābhyāsasya viṣayam upasaṃharann
                        idam āha ---</seg></p>

                <p><seg rend="large" type="sutra" xml:id="sū.1.32">tatpratiṣedhārtham
                        ekatattvābhyāsaḥ</seg> (YS 1.32).</p>
                <p><seg type="bhāṣya">vikṣepapratiṣedhārtham ekatattvāvalambanaṃ cittam abhyaset.
                        yasya tu pratyarthaniyataṃ pratyayamātraṃ kṣaṇikaṃ ca cittaṃ tasya sarvam
                        eva cittam ekāgraṃ nāsty eva vikṣiptam. yadi punar idaṃ sarvataḥ
                        pratyāhṛtyaikasminn arthe samādhīyate tadā bhavaty ekāgram ity ato na
                        pratyarthaniyatam. </seg></p>
                <p><seg type="bhāṣya">yo+api sadṛśapratyayapravāhena cittam ekāgraṃ manyate
                        tasyaikāgratā yadi pravāhacittasya dharmas tadaikaṃ nāsti pravāhacittaṃ
                        kṣaṇikatvāt. atha pravāhāṃśasyaiva pratyayasya dharmaḥ, sa sarvaḥ
                        sadṛśapratyayapravāhī vā visadṛśapratyayapravāhī vā pratyarthaniyatatvād
                        ekāgra eveti vikṣiptacittānupapattiḥ. tasmād ekam anekārtham avasthitaṃ
                        cittam iti. </seg></p>
                <p><seg type="bhāṣya">yadi ca cittenaikenānanvitāḥ svabhāvabhinnāḥ pratyayā jāyerann
                        atha katham anyapratyayadṛṣṭasyānyaḥ smartā bhavet. anyapratyayopacitasya ca
                        karmāśayasyānyaḥ pratyaya upabhoktā bhavet. kathaṃcit samādhīyamānam apy
                        etad gomayapāyasīyanyāyam ākṣi. </seg></p>
                <p><seg type="bhāṣya">kiṃ ca svātmānubhavāpahnavaś cittasyānyatve prāpnoti. katham,
                        yad aham adrākṣaṃ tat spṛśāmi yac cāsprākṣaṃ tat paśyāmīty aham iti
                        pratyayaḥ sarvasya pratyayasya bhede sati pratyayiny abhedenopasthitaḥ.
                        ekapratyayaviṣayo+ayam abhedātmāham iti pratyayaḥ katham atyantabhinneṣu
                        citteṣu vartamānaḥ sāmānyam ekaṃ pratyayinam āśrayet. svānubhavagrāhyaś
                        cāyam abhedātmāham iti pratyayaḥ. na ca pratyakṣasya māhātmyaṃ
                        pramāṇāntareṇābhibhūyate. pramāṇāntaraṃ ca pratyakṣabalenaiva vyavahāraṃ
                        labhate. tasmād ekam anekārtham avasthitaṃ ca cittam.</seg></p>
                <p><seg type="bhāṣya">yasya cittasyāvasthitasyedaṃ śāstreṇa parikarma nirdiśyate tat
                        katham ---</seg></p>

                <p><seg rend="large" type="sutra" xml:id="sū.1.33">maitrīkaruṇāmuditopekṣāṇāṃ
                        sukhaduḥkhapuṇyāpuṇyaviṣayāṇāṃ bhāvanātaś cittaprasādanam</seg> (YS
                    1.33).</p>
                <p><seg type="bhāṣya">tatra sarvaprāṇiṣu sukhasaṃbhogāpanneṣu maitrīṃ bhāvayet.
                        duḥkhiteṣu karuṇām. puṇyātmakeṣu muditām. apuṇyaśīleṣūpekṣām. evam asya
                        bhāvayataḥ śuklo dharma upajāyate. tataś ca cittaṃ prasīdati. prasannam
                        ekāgraṃ sthitipadaṃ labhate.</seg></p>

                <p><seg rend="large" type="sutra" xml:id="sū.1.34">pracchardanavidhāraṇābhyāṃ vā
                        prāṇasya</seg> (YS 1.34).</p>
                <p><seg type="bhāṣya">kauṣṭhyasya vāyor nāsikāpuṭābhyāṃ prayatnaviśeṣād vamanaṃ
                        pracchardanam, vidhāraṇaṃ prāṇāyāmas tābhyāṃ vā manasaḥ sthitiṃ
                        saṃpādayet.</seg></p>

                <p><seg rend="large" type="sutra" xml:id="sū.1.35">viṣayavatī vā pravṛttir utpannā
                        manasaḥ sthitinibandhanī</seg> (YS 1.35).</p>
                <p><seg type="bhāṣya">nāsikāgre dhārayato+asya yā divyagandhasaṃvit sā
                        gandhapravṛttiḥ. jihvāgre rasasaṃvit. tāluni rūpasaṃvit. jihvāmadhye
                        sparśasaṃvit. jihvāmūle śabdasaṃvid ity etā vṛttaya utpannāś cittaṃ sthitau
                        nibadhnanti, saṃśayaṃ vidhamanti, samādhiprajñāyāṃ ca dvārībhavantīti. etena
                        candrādityagrahamaṇipradīparaśmyādiṣu pravṛttir utpannā viṣayavaty eva
                        veditavyā yady api hi tattacchāstrānumānācāryopadeśair avagatam arthatattvaṃ
                        sadbhūtam eva bhavati. eteṣāṃ yathābhūtārthapratipādanasāmarthyāt, tathāpi
                        yāvad ekadeśo+api kaścin na svakaraṇasaṃvedyo bhavati tāvat sarvaṃ parokṣam
                        ivāpavargādiṣu sūkṣmeṣv artheṣu na dṛḍhāṃ buddhim utpādayati. tasmāc
                        chāstrānumānācāryopadeśopodbalanārtham evāvaśyaṃ kaścid arthaviśeṣaḥ
                        pratyakṣīkartavyaḥ. tatra tadupadiṣṭārthaikadeśapratyakṣatve sati sarvaṃ
                        sūkṣmaviṣayam api āpavargāc chraddhīyate. etadartham evedaṃ cittaparikarma
                        nirdiśyate. aniyatāsu vṛttiṣu tadviṣayāyāṃ vaśīkārasaṃjñāyām upajātāyāṃ
                        samarthaṃ syāt tasya tasyārthasya pratyakṣīkaraṇāyeti. tathā ca sati
                        śraddhāvīryasmṛtisamādhayo+asyāpratibandhena bhaviṣyantīti.</seg></p>

                <p><seg rend="large" type="sutra" xml:id="sū.1.36">viśokā vā jyotiṣmatī</seg> (YS
                    1.36).</p>
                <p><seg type="bhāṣya">pravṛttir utpannā manasaḥ sthitinibandhanīty anuvartate.
                        hṛdayapuṇḍarīke dhārayato yā buddhisaṃvit, buddhisattvaṃ hi bhāsvaram
                        ākāśakalpaṃ, tatra sthitivaiśāradyāt pravṛttiḥ
                        sūryendugrahamaṇiprabhārūpākāreṇa vikalpate. tathāsmitāyāṃ samāpannaṃ cittaṃ
                        nistaraṅgamahodadhikalpaṃ śāntam anantam asmitāmātraṃ bhavati. yatredam
                        uktam --- ``<quote>tam aṇumātram ātmānam anuvidyāsmīty evaṃ tāvat
                            saṃprajānīte</quote>'' iti. eṣā dvayī viśokā viṣayavatī, asmitāmātrā ca
                        pravṛttir jyotiṣmatīty ucyate. yayā yoginaś cittaṃ sthitipadaṃ labhata
                        iti.</seg></p>

                <p><seg rend="large" type="sutra" xml:id="sū.1.37">vītarāgaviṣayaṃ vā cittam</seg>
                    (YS 1.37).</p>
                <p><seg type="bhāṣya">vītarāgacittālambanoparaktaṃ vā yoginaś cittaṃ sthitipadaṃ
                        labhata iti.</seg></p>

                <p><seg rend="large" type="sutra" xml:id="sū.1.38">svapnanidrājñānālambanaṃ vā</seg>
                    (YS 1.38).</p>
                <p><seg type="bhāṣya">svapnajñānālambanaṃ vā nidrājñānālambanaṃ vā tadākāraṃ yoginaś
                        cittaṃ sthitipadaṃ labhata iti.</seg></p>

                <p><seg rend="large" type="sutra" xml:id="sū.1.39">yathābhimatadhyānād vā</seg> (YS
                    1.39).</p>
                <p><seg type="bhāṣya">yad evābhimataṃ tad eva dhyāyet. tatra labdhasthitikam
                        anyatrāpi sthitipadaṃ labhata iti.</seg></p>

                <p><seg rend="large" type="sutra" xml:id="sū.1.40">paramāṇuparamamahattvānto+asya
                        vaśīkāraḥ</seg> (YS 1.40).</p>
                <p><seg type="bhāṣya">sūkṣme niviśamānasya paramāṇvantaṃ sthitipadaṃ labhata iti.
                        sthūle niviśamānasya paramamahattvāntaṃ sthitipadaṃ cittasya. evaṃ tām
                        ubhayīṃ koṭim anudhāvato yo+asyāpratīghātaḥ sa paro vaśīkāraḥ. tadvaśīkārāt
                        paripūrṇaṃ yoginaś cittaṃ na punar abhyāsakṛtaṃ parikarmāpekṣata
                    iti.</seg></p>
                <p><seg type="bhāṣya">atha labdhasthitikasya cetasaḥ kiṃsvarūpā kiṃviṣayā vā
                        samāpattir iti, tad ucyate ---</seg></p>

                <p><seg rend="large" type="sutra" xml:id="sū.1.41">kṣīṇavṛtter abhijātasyeva maṇer
                        grahītṛgrahaṇagrāhyeṣu tatsthatadañjanatā samāpattiḥ</seg> (YS 1.41).</p>
                <p><seg type="bhāṣya">kṣīṇavṛtter iti pratyastamitapratyayasyety arthaḥ.
                        abhijātasyeva maṇer iti dṛṣṭāntopādānam. yathā sphaṭika upāśrayabhedāt
                        tattadrūpoparakta upāśrayarūpākāreṇa nirbhāsate tathā grāhyālambanoparaktaṃ
                        cittaṃ grāhyasamāpannaṃ grāhyasvarūpākāreṇa nirbhāsate. bhūtasūkṣmoparaktaṃ
                        bhūtasūkṣmasamāpannaṃ bhūtasūkṣmasvarūpābhāsaṃ bhavati. tathā
                        sthūlālambanoparaktaṃ sthūlarūpasamāpannaṃ sthūlarūpābhāsaṃ bhavati. tathā
                        viśvabhedoparaktaṃ viśvabhedasamāpannaṃ viśvarūpābhāsaṃ bhavati. </seg></p>
                <p><seg type="bhāṣya">tathā grahaṇeṣv apīndriyeṣv api draṣṭavyam.
                        grahaṇālambanoparaktaṃ grahaṇasamāpannaṃ grahaṇasvarūpākāreṇa nirbhāsate.
                        tathā grahītṛpuruṣālambanoparaktaṃ grahītṛpuruṣasamāpannaṃ
                        grahītṛpuruṣasvarūpākāreṇa nirbhāsate. tathā muktapuruṣālambanoparaktaṃ
                        muktapuruṣasamāpannaṃ muktapuruṣasvarūpākāreṇa nirbhāsata iti. tad evam
                        abhijātamaṇikalpasya cetaso grahītṛgrahaṇagrāhyeṣu puruṣendriyabhūteṣu yā
                        tatsthatadañjanatā teṣu sthitasya tadākārāpattiḥ sā samāpattir ity
                        ucyate.</seg></p>

                <p><seg rend="large" type="sutra" xml:id="sū.1.42">tatra śabdārthajñānavikalpaiḥ
                        saṃkīrṇā savitarkā samāpattiḥ</seg> (YS 1.42). </p>
                <p><seg type="bhāṣya">tadyathā gaur iti śabdo gaur ity artho gaur iti jñānam ity
                        avibhāgena vibhaktānām api grahaṇaṃ dṛṣṭam. vibhajyamānāś cānye śabdadharmā
                        anye+arthadharmā anye vijñānadharmā ity eteṣāṃ vibhaktaḥ panthāḥ. tatra
                        samāpannasya yogino yo gavādyarthaḥ samādhiprajñāyāṃ samārūḍhaḥ sa cec
                        chabdārthajñānavikalpānuviddha upāvartate sā saṃkīrṇā samāpattiḥ savitarkety
                        ucyate.</seg></p>
                <p><seg type="bhāṣya">yadā punaḥ śabdasaṃketasmṛtipariśuddhau
                        śrutānumānajñānavikalpaśūnyāyāṃ samādhiprajñāyāṃ svarūpamātreṇāvasthito
                        ʼrthas tatsvarūpākāramātratayaivāvacchidyate. sā ca nirvitarkā samāpattiḥ.
                        tat paraṃ pratyakṣam. tac ca śrutānumānayor bījam. tataḥ śrutānumāne
                        prabhavataḥ. na ca śrutānumānajñānasahabhūtaṃ tad darśanam. tasmād
                        asaṃkīrṇaṃ praṃmāṇāntareṇa yogino nirvitarkasamādhijaṃ darśanam iti.
                        nirvitarkāyāḥ samāpatter asyāḥ sūtreṇa lakṣaṇaṃ dyotyate ---</seg></p>

                <p><seg rend="large" type="sutra" xml:id="sū.1.43">smṛtipariśuddhau
                        svarūpaśūnyevārthamātranirbhāsā nirvitarkā</seg> (YS 1.43).</p>
                <p><seg type="bhāṣya">yā śabdasaṃketaśrutānumānajñānavikalpasmṛtipariśuddhau
                        grāhyasvarūpa.uparaktā prajñā svam iva prajñāsvarūpaṃ grahaṇātmakaṃ tyaktvā
                        padārthamātrasvarūpā grāhyasvarūpāpanneva bhavati sā tadā nirvitarkā
                        samāpattiḥ. </seg></p>
                <p><seg type="bhāṣya">tathā ca vyākyātaṃ tasyā ekabuddhyupakramo hy
                        arthātmāṇupracayaviśeṣātmā gavādir ghaṭādir vā lokaḥ. </seg></p>
                <p><seg type="bhāṣya">sa ca saṃsthānaviśeṣo bhūtasūkṣmāṇāṃ sādhāraṇo dharma
                        ātmabhūtaḥ phalena vyaktenānumitaḥ svavyañjakāñjanaḥ prādurbhavati.
                        dharmāntarasya kapālāder udaye ca tirobhavati. sa eṣa dharmo+avayavīty
                        ucyate. yo+asāv ekaś ca mahāṃś cāṇīṃyaś ca sparśavāṃś ca kriyādharmakaś
                        cānityaś ca tenāvayavinā vyavahārāḥ kriyante. </seg></p>
                <p><seg type="bhāṣya">yasya punar avastukaḥ sa pracayaviśeṣaḥ. sūkṣmaṃ ca kāraṇam
                        anupalabhyam avikalpasya tasyāvayavyabhāvād atadrūpapratiṣṭhaṃ mithyājñānam
                        iti prāyeṇa sarvam eva prāptaṃ mithyājñānam iti. tadā ca samyagjñānam api
                        kiṃ syād viṣayābhāvāt. yad yad upalabhyate tat tad avayavitvenāmnātam.
                        tasmād asty avayavī yo mahattvādivyavahārāpannaḥ samāpatter nirvitarkāyā
                        viṣayī bhavati.</seg></p>

                <p><seg rend="large" type="sutra" xml:id="sū.1.44">etayaiva savicārā nirvicārā ca
                        sūkṣmaviṣayā vyākhyātā</seg> (YS 1.44).</p>
                <p><seg type="bhāṣya">tatra bhūtasūkṣmakeṣv abhivyaktadharmakeṣu
                        deśakālanimittānubhavāvacchinneṣu yā samāpattiḥ sā savicārety ucyate.
                        tatrāpy ekabuddhinirgrāhyam evoditadharmaviśiṣṭaṃ bhūtasūkṣmam
                        ālambanībhūtaṃ samādhiprajñāyām upatiṣṭhate. </seg></p>
                <p><seg type="bhāṣya">yā punaḥ sarvathā sarvataḥ
                        śāntoditāvyapadeśyadharmānavacchinneṣu sarvadharmānupātiṣu
                        sarvadharmātmakeṣu samāpattiḥ sā nirvicārety ucyate. evaṃsvarūpaṃ hi
                        tadbhūtasūkṣmam etenaiva svarūpeṇālambanībhūtam eva samādhiprajñāsvarūpam
                        uparañjayati. </seg></p>
                <p><seg type="bhāṣya">prajñā ca svarūpaśūnyevārthamātrā yadā bhavati tadā
                        nirvicārety ucyate. tatra mahadvastuviṣayā savitarkā nirvitarkā ca,
                        sūkṣmavastuviṣayā savicārā nirvicārā ca. evam ubhayor etayaiva nirvitarkayā
                        vikalpahānir vyākhyāteti.</seg></p>

                <p><seg rend="large" type="sutra" xml:id="sū.1.45">sūkṣmaviṣayatvaṃ
                        cāliṅgaparyavasānam</seg> (YS 1.45).</p>
                <p><seg type="bhāṣya">pārthivasyāṇor gandhatanmātraṃ sūkṣmo viṣayaḥ. āpyasya
                        rasatanmātram. taijasasya rūpatanmātram. vāyavīyasya sparśatanmātram.
                        ākāśasya śabdatanmātram iti. teṣām ahaṃkāraḥ. asyāpi liṅgamātraṃ sūkṣmo
                        viṣayaḥ. liṅgamātrasyāpy aliṅgaṃ sūkṣmo viṣayaḥ. na cāliṅgāt paraṃ sūkṣmam
                        asti. nanv asti puruṣaḥ sūkṣma iti satyam. yathā liṅgāt param aliṅgasya
                        saukṣmyaṃ na caivaṃ puruṣasya. kiṃtu, liṅgasyānvayikāraṇaṃ puruṣo na
                        bhavati, hetus tu bhavatīti. ataḥ pradhāne saukṣmyaṃ niratiśayaṃ
                        vyākhyātam.</seg></p>

                <p><seg rend="large" type="sutra" xml:id="sū.1.46">tā eva sabījaḥ samādhiḥ</seg> (YS
                    1.46). </p>
                <p><seg type="bhāṣya">tāś catasraḥ samāpattayo bahirvastubījā iti samādhir api
                        sabījaḥ. tatra sthūle+arthe savitarko nirvitarkaḥ, sūkṣme+arthe savicāro
                        nirvicāra iti caturdhopasaṃkhyātaḥ samādhir iti.</seg></p>

                <p><seg rend="large" type="sutra" xml:id="sū.1.47"
                        >nirvicāravaiśāradye+adhyātmaprasādaḥ</seg> (YS 1.47).</p>
                <p><seg type="bhāṣya">aśuddhyāvaraṇamalāpetasya prakāśātmano buddhisattvasya
                        rajastamobhyām anabhibhūtaḥ svacchaḥ sthitipravāho vaiśāradyam. yadā
                        nirvicārasya samādher vaiśāradyam idaṃ jāyate tadā yogino bhavaty
                        adhyātmaprasādo bhūtārthaviṣayaḥ kramānanurodhī sphuṭaḥ prajñālokaḥ. tathā
                        coktam --- ``<quote><lg>
                                <l>prajñāprasādam āruhya aśocyaḥ śocato janān /</l>
                                <l>bhūmiṣṭhān iva śailasthaḥ sarvān prājño+anupaśyati</l>
                            </lg></quote>''.</seg></p>

                <p><seg rend="large" type="sutra" xml:id="sū.1.48">ṛtaṃbharā tatra prajñā</seg> (YS
                    1.48).</p>
                <p><seg type="bhāṣya">tasmin samāhitacittasya yā prajñā jāyate tasyā ṛtaṃbhareti
                        saṃjñā bhavati. anvarthā ca sā, satyam eva bibharti na ca tatra
                        viparyāsajñānagandho+apy astīti. tathā coktam --- </seg></p>
                <p><seg type="bhāṣya">``<quote><lg>
                                <l>āgamenānumānena dhyānābhyāsarasena ca /</l>
                                <l>tridhā prakalpayan prajñāṃ labhate yogam uttamam</l>
                            </lg></quote>'' iti.</seg></p>
                <p><seg type="bhāṣya">sā punaḥ ---</seg></p>

                <p><seg rend="large" type="sutra" xml:id="sū.1.49">śrutānumānaprajñābhyām anyaviṣayā
                        viśeṣārthatvāt</seg> (YS 1.49).</p>
                <p><seg type="bhāṣya">śrutam āgamavijñānaṃ tat sāmānyaviṣayam. na hy āgamena śakyo
                        viśeṣo+abhidhātum, kasmāt, na hi viśeṣeṇa kṛtasaṃketaḥ śabda iti.
                        tathānumānaṃ sāmānyaviṣayam eva. yatra prāptis tatra gatir yatrāprāptis
                        tatra na bhavati gatir ity uktam. anumānena ca sāmānyenopasaṃhāraḥ. tasmāc
                        chrutānumānaviṣayo na viśeṣaḥ kaścid astīti. </seg></p>
                <p><seg type="bhāṣya">na cāsya sūkṣmavyavahitaviprakṛṣṭasya vastuno lokapratyakṣeṇa
                        grahaṇam asti. na cāsya viśeṣasyāpramāṇakasyābhāvo+astīti
                        samādhiprajñānirgrāhya eva sa viśeṣo bhavati bhūtasūkṣmagato vā puruṣagato
                        vā. tasmāc chrutānumānaprajñābhyām anyaviṣayā sā prajñā viśeṣārthatvād
                        iti.</seg></p>
                <p><seg type="bhāṣya">samādhiprajñāpratilambhe yoginaḥ prajñākṛtaḥ saṃskāro navo
                        navo jāyate --- </seg></p>

                <p><seg rend="large" type="sutra" xml:id="sū.1.50">tajjaḥ
                        saṃskāro+anyasaṃskārapratibandhī</seg> (YS 1.50).</p>
                <p><seg type="bhāṣya">samādhiprajñāprabhavaḥ saṃskāro vyutthānasaṃskārāśayaṃ
                        bādhate. vyutthānasaṃskārābhibhavāt tatprabhavāḥ pratyayā na bhavanti.
                        pratyayanirodhe samādhir upatiṣṭhate. tataḥ samādhijā prajñā, tataḥ
                        prajñākṛtāḥ saṃskārā iti navo navaḥ saṃskārāśayo jāyate. tataś ca prajñā,
                        tataś ca saṃskārā iti. katham asau saṃskārātiśayaś cittaṃ sādhikāraṃ na
                        kariṣyatīti. na te prajñākṛtāḥ saṃskārāḥ kleśakṣayahetutvāc cittam
                        adhikāraviśiṣṭaṃ kurvanti. cittaṃ hi te svakāryād avasādayanti.
                        khyātiparyavasānaṃ hi cittaceṣṭitam iti.</seg></p>
                <p><seg type="bhāṣya">kiṃ cāsya bhavati ---</seg></p>

                <p><seg rend="large" type="sutra" xml:id="sū.1.51">tasyāpi nirodhe sarvanirodhān
                        nirbījaḥ samādhiḥ</seg> (YS 1.51).</p>
                <p><seg type="bhāṣya">sa na kevalaṃ samādhiprajñāvirodhī prajñākṛtānām api
                        saṃskārāṇāṃ pratibandhī bhavati. kasmāt, nirodhajaḥ saṃskāraḥ samādhijān
                        saṃskārān bādhata iti. </seg></p>
                <p><seg type="bhāṣya">nirodhasthitikālakramānubhavena
                        nirodhacittakṛtasaṃskārāstitvam anumeyam. vyutthānanirodhasamādhiprabhavaiḥ
                        saha kaivalyabhāgīyaiḥ saṃskāraiś cittaṃ svasyāṃ prakṛtāv avasthitāyāṃ
                        pravilīyate. tasmāt te saṃskārāś cittasyādhikāravirodhino na sthitihetavo
                        bhavantīti. yasmād avasitādhikāraṃ saha kaivalyabhāgīyaiḥ saṃskāraiś cittaṃ
                        nivartate, tasmin nivṛtte puruṣaḥ svarūpamātrapratiṣṭho+ataḥ śuddhaḥ kevalo
                        mukta ity ucyata iti.</seg></p>
                <trailer>iti śrīpātañjale sāṃkhyapravacane yogaśāstre śrīmadvyāsabhāṣye prathamaḥ
                    samādhipādaḥ 1.</trailer>
            </div>
            <div>
                <p><seg type="bhāṣya">uddiṣṭaḥ samāhitacittasya yogaḥ. kathaṃ vyutthitacitto+api
                        yogayuktaḥ syād ity etad ārabhyate --- </seg></p>

                <p><seg rend="large" type="sutra" xml:id="sū.2.1">tapaḥsvādhyāyeśvarapraṇidhānāni
                        kriyāyogaḥ</seg> (YS 2.1).</p>
                <p><seg type="bhāṣya">nātapasvino yogaḥ sidhyati. anādikarmakleśavāsanācitrā
                        pratyupasthitaviṣayajālā cāśuddhir nāntareṇa tapaḥ saṃbhedam āpadyata iti
                        tapasa upādānam. tac ca cittaprasādanam abādhamānam anenāsevyam iti
                        manyate.</seg></p>
                <p><seg type="bhāṣya">svādhyāyaḥ praṇavādipavitrāṇāṃ japo mokṣaśāstrādhyayanaṃ vā.
                        īśvarapraṇidhānaṃ sarvakriyāṇāṃ paramagurāv arpaṇaṃ tatphalasaṃnyāso
                        vā.</seg></p>
                <p><seg type="bhāṣya">sa hi kriyāyogaḥ ---</seg></p>

                <p><seg rend="large" type="sutra" xml:id="sū.2.2">samādhibhāvanārthaḥ
                        kleśatanūkaraṇārthaś ca</seg> (YS 2.2).</p>
                <p><seg type="bhāṣya">sa hy āsevyamānaḥ samādhiṃ bhāvayati kleśāṃś ca pratanūkaroti.
                        pratanūkṛtān kleśān prasaṃkhyānāgninā dagdhabījakalpān aprasavadharmiṇaḥ
                        kariṣyatīti. teṣāṃ tanūkaraṇāt punaḥ kleśair aparāmṛṣṭā
                        sattvapuruṣānyatāmātrakhyātiḥ sūkṣmā prajñā samāptādhikārā pratiprasavāya
                        kalpiṣyata iti.</seg></p>
                <p><seg type="bhāṣya">atha ke kleśāḥ kiyanto veti ---</seg></p>

                <p><seg rend="large" type="sutra" xml:id="sū.2.3">avidyāsmitārāgadveṣābhiniveśāḥ
                        kleśāḥ</seg> (YS 2.3).</p>
                <p><seg type="bhāṣya">kleśā iti pañca viparyayā ity arthaḥ. te spandamānā
                        guṇādhikāraṃ draḍhayanti, pariṇāmam avasthāpayanti, kāryakāraṇasrota
                        unnamayanti, parasparānugrahatantrībhūtvā karmavipākaṃ
                        cābhinirharantīti.</seg></p>

                <p><seg rend="large" type="sutra" xml:id="sū.2.4">avidyā kṣetram uttareṣāṃ
                        prasuptatanuvicchinnodārāṇām</seg> (YS 2.4).</p>
                <p><seg type="bhāṣya">atrāvidyā kṣetraṃ prasavabhūmir uttarareṣām asmitādīnāṃ
                        caturvidhavikalpānāṃ prasuptatanuvicchinnodārāṇām. tatra kā prasuptiḥ.
                        cetasi śaktimātrapratiṣṭhānāṃ bījabhāvopagamaḥ. tasya prabodha ālambane
                        saṃmukhībhāvaḥ. prasaṃkhyānavato dagdhakleśabījasya saṃmukhībhūte+apy
                        ālambane nāsau punar asti, dagdhabījasya kutaḥ praroha iti. ataḥ kṣīṇakleśaḥ
                        kuśalaś caramadeha ity ucyate. tatraiva sā dagdhabījabhāvā pañcamī
                        kleśāvasthā nānyatreti. satāṃ kleśānāṃ tadā bījasāmarthyaṃ dagdham iti
                        viṣayasya saṃmukhībhāve+api sati na bhavaty eṣāṃ prabodha ity uktā prasuptir
                        dagdhabījānām aprarohaś ca. </seg></p>
                <p><seg type="bhāṣya">tanutvam ucyate --- pratipakṣabhāvanopahatāḥ kleśās tanavo
                        bhavanti. tathā vicchidya vicchidya tena tenātmanā punaḥ punaḥ
                        samudācarantīti vicchinnāḥ. kathaṃ, rāgakāle krodhasyādarśanāt. na hi
                        rāgakāle krodhaḥ samudācarati. rāgaś ca kvacid dṛśyamāno na viṣayāntare
                        nāsti. naikasyāṃ striyāṃ caitro rakta ity anyāsu strīṣu viraktaḥ, kiṃtu
                        tatra rāgo labdhavṛttir anyatra tu bhaviṣyadvṛttir iti. sa hi tadā
                        prasuptatanuvicchinno bhavati.</seg></p>
                <p><seg type="bhāṣya">viṣaye yo labdhavṛttiḥ sa udāraḥ. sarva evaite kleśaviṣayatvaṃ
                        nātikrāmanti. kas tarhi vicchinnaḥ prasuptas tanur udāro vā kleśa iti,
                        ucyate --- satyam evaitat, kiṃtu viśiṣṭānām evaiteṣāṃ vicchinnāditvam.
                        yathaiva pratipakṣabhāvanāto nivṛttas tathaiva svavyañjakāñjanenābhivyakta
                        iti. sarva evāmī kleśā avidyābhedāḥ. kasmāt, sarveṣv avidyaivābhiplavate.
                        yad avidyayā vastv ākāryate tad evānuśerate kleśā viparyāsapratyayakāla
                        upalabhyante kṣīyamāṇāṃ cāvidyām anu kṣīyanta iti.</seg></p>
                <p><seg type="bhāṣya">tatrāvidyāsvarūpam ucyate --- </seg></p>

                <p><seg rend="large" type="sutra" xml:id="sū.2.5">anityāśuciduḥkhānātmasu
                        nityaśucisukhātmakhyātir avidyā</seg> (YS 2.5).</p>
                <p><seg type="bhāṣya">anitye kārye nityakhyātiḥ. tadyathā --- dhruvā pṛthivī, dhruvā
                        sacandratārakā dyauḥ, amṛtā divaukasa iti. tathāśucau paramabībhatse kāye,
                        ---</seg></p>
                <p><seg type="bhāṣya">``<quote><lg>
                                <l>sthānād bījād upaṣṭambhān niḥsyandān nidhanād api /</l>
                                <l>kāyam ādheyaśaucatvāt paṇḍitā hy aśuciṃ viduḥ//</l>
                            </lg></quote>'' //</seg></p>
                <p><seg type="bhāṣya">iti aśucau śucikhyātir dṛśyate. naveva śaśāṅkalekhā
                        kamanīyeyaṃ kanyā madhvamṛtāvayavanirmiteva candraṃ bhittvā niḥsṛteva
                        jñāyate, nīlotpalapatrāyatākṣī hāvagarbhābhyāṃ locanābhyāṃ jīvalokam
                        āśvāsayantīveti kasya kenābhisaṃbandhaḥ. bhavati caivam aśucau
                        śuciviparyāsapratyaya iti. etenāpuṇye puṇyapratyayas tathaivānarthe
                        cārthapratyayo vyākhyātaḥ.</seg></p>
                <p><seg type="bhāṣya">tathā duḥkhe sukhakhyātiṃ vakṣyati ---
                            ``<quote>pariṇāmatāpasaṃskāraduḥkhair guṇavṛttivirodhāc ca duḥkham eva
                            sarvaṃ vivekinaḥ</quote>'' iti. tatra sukhakhyātir avidyā. tathānātmany
                        ātmakhyātir bāhyopakaraṇeṣu cetanācetaneṣu bhogādhiṣṭhāne vā śarīre
                        puruṣopakaraṇe vā manasy anātmany ātmakhyātir iti. tathaitad atroktam ---
                            ``<quote>vyaktam avyaktaṃ vā sattvam ātmatvenābhipratītya tasya saṃpadam
                            anu nandaty ātmasaṃpadaṃ manvānas tasya vyāpadam anu śocaty ātmavyāpadaṃ
                            manvānaḥ sa sarvo+apratibuddhaḥ</quote>'' iti. eṣā catuṣpadā bhavaty
                        avidyā mūlam asya kleśasaṃtānasya karmāśayasya ca savipākasyeti.</seg></p>
                <p><seg type="bhāṣya">tasyāś cāmitrāgoṣpadavadvastusatattvaṃ vijñeyam. yathā nāmitro
                        mitrābhāvo na mitramātraṃ kiṃtu tadviruddhaḥ sapatnaḥ. yathā vāgoṣpadaṃ na
                        goṣpadābhāvo na goṣpadamātraṃ kiṃtu deśa eva tābhyām anyad vastvantaram.
                        evam avidyā na pramāṇaṃ na pramāṇābhāvaḥ kiṃtu vidyāviparītaṃ jñānāntaram
                        avidyeti.</seg></p>

                <p><seg rend="large" type="sutra" xml:id="sū.2.6">dṛgdarśanaśaktyor
                        ekātmatevāsmitā</seg> (YS 2.6).</p>
                <p><seg type="bhāṣya">puruṣo dṛkśaktir buddhir darśanaśaktir ity etayor
                        ekasvarūpāpattir ivāsmitā kleśa ucyate. bhoktṛbhogyaśaktyor
                        atyantavibhaktayor atyantāsaṃkīrṇayor avibhāgaprāptāv iva satyāṃ bhogaḥ
                        kalpate. svarūpapratilambhe tu tayoḥ kaivalyam eva bhavati kuto bhoga iti.
                        tathā coktam --- ``<quote>buddhitaḥ paraṃ puruṣam ākāraśīlavidyādibhir
                            vibhaktam apaśyan kuryāt tatrātmabuddhiṃ mohena</quote>'' iti.</seg></p>

                <p><seg rend="large" type="sutra" xml:id="sū.2.7">sukhānuśayī rāgaḥ</seg> (YS
                    2.7).</p>
                <p><seg type="bhāṣya">sukhābhijñasya sukhānusmṛtipūrvaḥ sukhe tatsādhane vā yo
                        gardhas tṛṣṇā lobhaḥ sa rāga iti.</seg></p>

                <p><seg rend="large" type="sutra" xml:id="sū.2.8">duḥkhānuśayī dveṣaḥ</seg> (YS
                    2.8). </p>
                <p><seg type="bhāṣya">duḥkhābhijñasya duḥkhānusmṛtipūrvo duḥkhe tatsādhane vā yaḥ
                        pratigho manyur jighāṃsā krodhaḥ sa dveṣaḥ.</seg></p>

                <p><seg rend="large" type="sutra" xml:id="sū.2.9">svarasavāhī viduṣo+api tathā
                        rūḍho+abhiniveśaḥ</seg> (YS 2.9).</p>
                <p><seg type="bhāṣya">sarvasya prāṇina iyam ātmāśīr nityā bhavati mā na bhūvaṃ
                        bhūyāsam iti. na cānanubhūtamaraṇadharmakasyaiṣā bhavaty ātmāśīḥ. etayā ca
                        pūrvajanmānubhavaḥ pratīyate. sa cāyam abhiniveśaḥ kleśaḥ svarasavāhī kṛmer
                        api jātamātrasya pratyakṣānumānāgamair asaṃbhāvito maraṇatrāsa
                        ucchedadṛṣṭyātmakaḥ pūrvajanmānubhūtaṃ maraṇaduḥkham anumāpayati. </seg></p>
                <p><seg type="bhāṣya">yathā cāyam atyantamūḍheṣu dṛśyate kleśas tathā viduṣo+api
                        vijñātapūrvāparāntasya rūḍhaḥ. kasmāt samānā hi tayoḥ kuśalākuśalayor
                        maraṇaduḥkhānubhavād iyaṃ vāsaneti.</seg></p>

                <p><seg rend="large" type="sutra" xml:id="sū.2.10">te pratiprasavaheyāḥ
                        sūkṣmāḥ</seg> (YS 2.10). </p>
                <p><seg type="bhāṣya">te pañca kleśā dagdhabījakalpā yoginaś caritādhikāre cetasi
                        pralīne saha tenaivāstaṃ gacchanti.</seg></p>
                <p><seg type="bhāṣya">sthitānāṃ tu bījabhāvopagatānām ---</seg></p>

                <p><seg rend="large" type="sutra" xml:id="sū.2.11">dhyānaheyās tadvṛttayaḥ</seg> (YS
                    2.11).</p>
                <p><seg type="bhāṣya">kleśānāṃ yā vṛttayaḥ sthūlās tāḥ kriyāyogena tanūkṛtāḥ satyaḥ
                        prasaṃkhyānena dhyānena hātavyā yāvat sūkṣmīkṛtā yāvad dagdhabījakalpā iti.
                        yathā vastrāṇāṃ sthūlo malaḥ pūrvaṃ nirdhūyate paścāt sūkṣmo yatnenopāyena
                        cāpanīyate tathā svalpapratipakṣāḥ sthūlā vṛttayaḥ kleśānāṃ, sūkṣmās tu
                        mahāpratipakṣā iti.</seg></p>

                <p><seg rend="large" type="sutra" xml:id="sū.2.12">kleśamūlaḥ karmāśayo
                        dṛṣṭādṛṣṭajanmavedanīyaḥ</seg> (YS 2.12).</p>
                <p><seg type="bhāṣya">tatra puṇyāpuṇyakarmāśayaḥ kāmalobhamohakrodhabhavaḥ. sa
                        dṛṣṭajanmavedanīyaś cādṛṣṭajanmavedanīyaś ca. tatra tīvrasaṃvegena
                        mantratapaḥsamādhibhir nirvartita īśvaradevatāmaharṣimahānubhāvānām
                        ārādhanād vā yaḥ pariniṣpannaḥ sa sadyaḥ paripacyate puṇyakarmāśaya iti.
                        tathā tīvrakleśena bhītavyādhitakṛpaṇeṣu viśvāsopagateṣu vā mahānubhāveṣu vā
                        tapasviṣu kṛtaḥ punaḥ punar apakāraḥ sa cāpi pāpakarmāśayaḥ sadya eva
                        paripacyate. yathā nandīśvaraḥ kumāro manuṣyapariṇāmaṃ hitvā devatvena
                        pariṇataḥ. tathā nahuṣo+api devānām indraḥ svakaṃ pariṇāmaṃ hitvā
                        tiryaktvena pariṇata iti. tatra nārakāṇāṃ nāsti dṛṣṭajanmavedanīyaḥ
                        karmāśayaḥ. kṣīṇakleśānām api nāsty adṛṣṭajanmavedanīyaḥ karmāśaya
                        iti.</seg></p>

                <p><seg rend="large" type="sutra" xml:id="sū.2.13">sati mūle tadvipāko
                        jātyāyurbhogāḥ</seg> (YS 2.13). </p>
                <p><seg type="bhāṣya">satsu kleśeṣu karmāśayo vipākārambhī bhavati
                        nocchinnakleśamūlaḥ. yathā tuṣāvanaddhāḥ śālitaṇḍulā adagdhabījabhāvāḥ
                        prarohasamarthā bhavanti, nāpanītatuṣā dagdhabījabhāvā vā tathā
                        kleśāvanaddhaḥ karmāśayo vipākaprarohī bhavati, nāpanītakleśo na
                        prasaṃkhyānadagdhakleśabījabhāvo veti. sa ca vipākas trividho jātir āyur
                        bhoga iti. </seg></p>
                <p><seg type="bhāṣya">tatredaṃ vicāryate --- kim ekaṃ karmaikasya janmanaḥ kāraṇam
                        athaikaṃ karmānekaṃ janmākṣipatīti. dvitīyā vicāraṇā --- kim anekaṃ
                        karmānekaṃ janma nirvartayati athānekaṃ karmaikaṃ janma nirvartayatīti. na
                        tāvad ekaṃ karmaikasya janmanaḥ kāraṇam. kasmāt,
                        anādikālapracitasyāsaṃkhyeyasyāvaśiṣṭasya karmaṇaḥ sāṃpratikasya ca
                        phalakramāniyamād anāśvāso lokasya prasaktaḥ, sa cāniṣṭa iti. na caikaṃ
                        karmānekasya janmanaḥ kāraṇam. kasmāt, anekeṣu karmasu ekaikam eva
                        karmānekasya janmanaḥ kāraṇam ity avaśiṣṭasya vipākakālābhāvaḥ prasaktaḥ, sa
                        cāpy aniṣṭa iti. na cānekaṃ karmānekasya janmanaḥ kāraṇam. kasmāt, tad
                        anekaṃ janma yugapan na saṃbhavatīti krameṇaiva vācyam. tathā ca
                        pūrvadoṣānuṣaṅgaḥ.</seg></p>
                <p><seg type="bhāṣya">tasmāj janmaprāyaṇāntare kṛtaḥ puṇyāpuṇyakarmāśayapracayo
                        vicitraḥ pradhānopasarjanabhāvenāvasthitaḥ prāyaṇābhivyakta ekapraghaṭṭakena
                        maraṇaṃ prasādhya saṃmūrchita ekam eva janma karoti. tac ca janma tenaiva
                        karmaṇā labdhāyuṣkaṃ bhavati. tasminn āyuṣi tenaiva karmaṇā bhogaḥ
                        saṃpadyata iti. asau karmāśayo janmāyurbhogahetutvāt trivipāko+abhidhīyata
                        iti. ata ekabhavikaḥ karmāśaya ukta iti.</seg></p>
                <p><seg type="bhāṣya">dṛṣṭajanmavedanīyas tv ekavipākārambhī bhogahetutvād
                        dvivipākārambhī vāyurbhogahetutvān nandīśvaravan nahuṣavad veti.
                        kleśakarmavipākānubhavanirvartitābhis tu vāsanābhir anādikālasaṃmūrchitam
                        idaṃ cittaṃ vicitrīkṛtam iva sarvato matsyajālaṃ granthibhir ivātatam ity
                        etā anekabhavapūrvikā vāsanāḥ. yas tv ayaṃ karmāśaya eṣa evaikabhavika ukta
                        iti. ye saṃskārāḥ smṛtihetavas tā vāsanās tāś cānādikālīnā iti.</seg></p>
                <p><seg type="bhāṣya">yas tv asāv ekabhavikaḥ karmāśayaḥ sa niyatavipākaś
                        cāniyatavipākaś ca. tatra dṛṣṭajanmavedanīyasya niyatavipākasyaivāyaṃ niyamo
                        na tv adṛṣṭajanmavedanīyasyāniyatavipākasya kasmāt. yo hy
                        adṛṣṭajanmavedanīyo+aniyatavipākas tasya trayī gatiḥ --- kṛtasyāvipakvasya
                        nāśaḥ, pradhānakarmaṇy āvāpagamanaṃ vā,
                        niyatavipākapradhānakarmaṇābhibhūtasya vā ciram avasthānam iti.</seg></p>
                <p><seg type="bhāṣya">tatra kṛtasyāvipakvasya nāśo yathā śuklakarmodayād ihaiva
                        nāśaḥ kṛṣṇasya. yatredam uktam --- ``<quote>dve dve ha vai karmaṇī veditavye
                            pāpakasyaiko rāśiḥ puṇyakṛto+apahanti tad icchasva karmāṇi sukṛtāni
                            kartum ihaiva te karma kavayo vedayante.</quote>''</seg></p>
                <p><seg type="bhāṣya">pradhānakarmaṇy āvāpagamanam. yatredam uktaṃ --- ``<quote>syāt
                            svalpaḥ saṃkaraḥ saparihāraḥ sapratyavamarṣaḥ kuśalasya nāpakarṣāyālam.
                            kasmāt, kuśalaṃ hi me bahv anyad asti yatrāyam āvāpaṃ gataḥ svarge+apy
                            apakarṣam alpaṃ kariṣyati</quote>'' iti.</seg></p>
                <p><seg type="bhāṣya">niyatavipākapradhānakarmaṇābhibhūtasya vā ciram avasthānam.
                        katham iti, adṛṣṭajanmavedanīyasyaiva niyatavipākasya karmaṇaḥ samānaṃ
                        maraṇam abhivyaktikāraṇam uktam. na tv
                        adṛṣṭajanmavedanīyasyāniyatavipākasya. yat tv adṛṣṭajanmavedanīyaṃ
                        karmāniyatavipākaṃ tan naśyed āvāpaṃ vā gacched abhibhūtaṃ vā ciram apy
                        upāsīta, yāvat samānaṃ karmābhivyañjakaṃ nimittam asya na vipākābhimukhaṃ
                        karotīti. tadvipākasyaiva deśakālanimittānavadhāraṇād iyaṃ karmagatiś citrā
                        durvijñānā ceti. na cotsargasyāpavādān nivṛttir ity ekabhavikaḥ
                        karmāśayo+anujñāyata iti.</seg></p>

                <p><seg rend="large" type="sutra" xml:id="sū.2.14">te hlādaparitāpaphalāḥ
                        puṇyāpuṇyahetutvāt</seg> (YS 2.14). </p>
                <p><seg type="bhāṣya">te janmāyurbhogāḥ puṇyahetukāḥ sukhaphalā apuṇyahetukā
                        duḥkhaphalā iti. yathā cedaṃ duḥkhaṃ pratikūlātmakam evaṃ
                        viṣayasukhakāle+api duḥkham asty eva pratikūlātmakaṃ yoginaḥ. </seg></p>
                <p><seg type="bhāṣya">kathaṃ, tad upapādyate ---</seg></p>

                <p><seg rend="large" type="sutra" xml:id="sū.2.15">pariṇāmatāpasaṃskāraduḥkhair
                        guṇavṛttivirodhāc ca duḥkham eva sarvaṃ vivekinaḥ </seg>(YS 2.15).</p>
                <p><seg type="bhāṣya">sarvasyāyaṃ rāgānuviddhaś cetanācetanasādhanādhīnaḥ
                        sukhānubhava iti tatrāsti rāgajaḥ karmāśayaḥ. tathā ca dveṣṭi
                        duḥkhasādhanāni muhyati ceti dveṣamohakṛto+apy asti karmāśayaḥ. tathā coktam
                        --- ``<quote>nānupahatya bhūtāny upabhogaḥ saṃbhavatīti hiṃsākṛto+apy asti
                            śarīraḥ karmāśayaḥ</quote>'' iti. viṣayasukhaṃ cāvidyety
                    uktam.</seg></p>
                <p><seg type="bhāṣya">yā bhogeṣv indriyāṇāṃ tṛpter upaśāntis tat sukham. yā laulyād
                        anupaśāntis tad duḥkham. na cendriyāṇāṃ bhogābhyāsena vaitṛṣṇyaṃ kartuṃ
                        śakyam. kasmāt, yato bhogābhyāsam anu vivardhante rāgāḥ kauśalāni
                        cendriyāṇām iti. tasmād anupāyaḥ sukhasya bhogābhyāsa iti. sa khalv ayaṃ
                        vṛścikaviṣabhīta ivāśīviṣeṇa daṣṭo yaḥ sukhārthī viṣayānuvāsito mahati
                        duḥkhapaṅke nimagna iti. eṣā pariṇāmaduḥkhatā nāma pratikūlā sukhāvasthāyām
                        api yoginam eva kliśnāti.</seg></p>
                <p><seg type="bhāṣya">atha kā tāpaduḥkhatā, sarvasya dveṣānuviddhaś
                        cetanācetanasādhanādhīnas tāpānubhava iti tatrāsti dveṣajaḥ karmāśayaḥ.
                        sukhasādhanāni ca prārthayamānaḥ kāyena vācā manasā ca parispandate tataḥ
                        param anugṛhṇāty upahanti ceti parānugrahapīḍābhyāṃ dharmādharmāv upacinoti.
                        sa karmāśayo lobhān mohāc ca bhavatīty eṣā tāpaduḥkhatocyate. kā punaḥ
                        saṃskāraduḥkhatā, sukhānubhavāt sukhasaṃskārāśayo duḥkhānubhavād api
                        duḥkhasaṃskārāśaya iti. evaṃ karmabhyo vipāke+anubhūyamāne sukhe duḥkhe vā
                        punaḥ karmāśayapracaya iti. </seg></p>
                <p><seg type="bhāṣya">evam idam anādi duḥkhasroto viprasṛtaṃ yoginam eva
                        pratikūlātmakatvād udvejayati. kasmāt, akṣipātrakalpo hi vidvān iti.
                        yathorṇātantur akṣipātre nyastaḥ sparśena duḥkhayati na cānyeṣu
                        gātrāvayaveṣu, evam etāni duḥkhāny akṣipātrakalpaṃ yoginam eva kliśnanti
                        netaraṃ pratipattāram. itaraṃ tu svakarmopahṛtaṃ duḥkham upāttam upāttaṃ
                        tyajantaṃ tyaktaṃ tyaktam upādadānam anādivāsanāvicitrayā cittavṛttyā
                        samantato ʼnuviddham ivāvidyayā hātavya evāhaṃkāramamakārānupātinaṃ jātaṃ
                        jātaṃ bāhyādhyātmikobhayanimittās triparvāṇas tāpā anuplavante. tad evam
                        anādinā duḥkhasrotasā vyuhyamānam ātmānaṃ bhūtagrāmaṃ ca dṛṣṭvā yogī
                        sarvaduḥkhakṣayakāraṇaṃ samyagdarśanaṃ śaraṇaṃ prapadyata iti. </seg></p>
                <p><seg type="bhāṣya">guṇavṛttivirodhāc ca duḥkham eva sarvaṃ vivekinaḥ.
                        prakhyāpravṛttisthitirūpā buddhiguṇāḥ parasparānugrahatantrī bhūtvā śāntaṃ
                        ghoraṃ mūḍhaṃ vā pratyayaṃ triguṇam evārabhante. calaṃ ca guṇavṛttam iti
                        kṣiprapariṇāmi cittam uktam. rūpātiśayā vṛttyatiśayāś ca paraspareṇa
                        virudhyante, sāmānyāni tv atiśayaiḥ saha pravartante. evam ete guṇā
                        itaretarāśrayeṇopārjitasukhaduḥkhamohapratyayāḥ sarve sarvarūpā bhavantīti,
                        guṇapradhānabhāvakṛtas tv eṣāṃ viśeṣa iti. tasmād duḥkham eva sarvaṃ
                        vivekina iti. </seg></p>
                <p><seg type="bhāṣya">tad asya mahato duḥkhasamudāyasya prabhavabījam avidyā. tasyāś
                        ca samyagdarśanam abhāvahetuḥ. yathā cikitsāśāstraṃ caturvyūham --- rogo
                        rogahetur ārogyaṃ bhaiṣajyam iti. evam idam api śāstram caturvyūham eva.
                        tadyathā --- saṃsāraḥ saṃsārahetur mokṣo mokṣopāya iti. tatra duḥkhabahulaḥ
                        saṃsāro heyaḥ. pradhānapuruṣayoḥ saṃyogo heyahetuḥ. saṃyogasyātyantikī
                        nivṛttir hānam. hānopāyaḥ samyagdarśanam. </seg></p>
                <p><seg type="bhāṣya">tatra hātuḥ svarūpam upādeyaṃ vā heyaṃ vā na bhavitum arhatīti
                        hāne tasyocchedavādaprasaṅga upādāne ca hetuvādaḥ. ubhayapratyākhyāne
                        śāśvatavāda ity etat samyagdarśanam.</seg></p>
                <p><seg type="bhāṣya">tad etac chāstraṃ caturvyūham ity abhidhīyate ---</seg></p>

                <p><seg rend="large" type="sutra" xml:id="sū.2.16">heyaṃ duḥkham anāgatam</seg> (YS
                    2.16).</p>
                <p><seg type="bhāṣya">duḥkham atītam upabhogenātivāhitaṃ na heyapakṣe vartate.
                        vartamānaṃ ca svakṣaṇe bhogārūḍham iti na tat kṣaṇāntare heyatām āpadyate.
                        tasmād yad evānāgataṃ duḥkhaṃ tad evākṣipātrakalpaṃ yoginaṃ kliśnāti netaraṃ
                        pratipattāram. tad eva heyatām āpadyate.</seg></p>
                <p><seg type="bhāṣya">tasmād yad eva heyam ity ucyate tasyaiva kāraṇaṃ
                        pratinirdiśyate ---</seg></p>

                <p><seg rend="large" type="sutra" xml:id="sū.2.17">draṣṭṛdṛśyayoḥ saṃyogo
                        heyahetuḥ</seg> (YS 2.17). </p>
                <p><seg type="bhāṣya">draṣṭā buddheḥ pratisaṃvedī puruṣaḥ. dṛśyā
                        buddhisattvopārūḍhāḥ sarve dharmāḥ. tad etad dṛśyam ayaskāntamaṇikalpaṃ
                        saṃnidhimātropakāri dṛśyatvena svaṃ bhavati puruṣasya dṛśirūpasya svāminaḥ,
                        anubhavakarmaviṣayatām āpannaṃ yataḥ. anyasvarūpeṇa pratilabdhātmakaṃ
                        svatantram api parārthatvāt paratantram.</seg></p>
                <p><seg type="bhāṣya">tayor dṛgdarśanaśaktyor anādir arthakṛtaḥ saṃyogo heyahetur
                        duḥkhasya kāraṇam ity arthaḥ. tathā coktam --- tatsaṃyogahetuvivarjanāt syād
                        ayam ātyantiko duḥkhapratīkāraḥ. kasmāt, duḥkhahetoḥ parihāryasya
                        pratīkāradarśanāt. tadyathā --- pādatalasya bhedyatā, kaṇṭakasya bhettṛtvaṃ,
                        parihāraḥ kaṇṭakasya pā(pa)dānadhiṣṭhānaṃ pādatrāṇavyavahitena vādhiṣṭhānam,
                        etat trayaṃ yo veda loke sa tatra pratīkāram ārabhamāṇo bhedajaṃ duḥkhaṃ
                        nāpnoti. kasmāt, tritvopalabdhisāmarthyād iti. atrāpi tāpakasya rajasaḥ
                        sattvam eva tapyam. kasmāt, tapikriyāyāḥ karmasthatvāt, sattve karmaṇi
                        tapikriyā nāpariṇāmini niṣkriye kṣetrajñe, darśitaviṣayatvāt. sattve tu
                        tapyamāne tadākārānurodhī puruṣo+apy anutapyata iti.</seg></p>
                <p><seg type="bhāṣya">dṛśyasvarūpam ucyate ---</seg></p>

                <p><seg rend="large" type="sutra" xml:id="sū.2.18">prakāśakriyāsthitiśīlaṃ
                        bhūtendriyātmakaṃ bhogāpavargārthaṃ dṛśyam</seg> (YS 2.18). </p>
                <p><seg type="bhāṣya">prakāśaśīlaṃ sattvam. kriyāśīlaṃ rajaḥ sthitiśīlaṃ tama iti.
                        ete guṇāḥ parasparoparaktapravibhāgāḥ pariṇāminaḥ saṃyogaviyogadharmāṇa
                        itaretaropāśrayeṇopārjitamūrtayaḥ parasparāṅgāṅgitve+apy
                        asaṃbhinnaśaktipravibhāgās tulyajātīyātulyajātīyaśaktibhedānupātinaḥ
                        pradhānavelāyām upadarśitasaṃnidhānā guṇatve+api ca vyāpāramātreṇa
                        pradhānāntarṇītānumitāstitāḥ puruṣārthakartavyatayā prayuktasāmarthyāḥ
                        saṃnidhimātropakāriṇo+ayaskāntamaṇikalpāḥ pratyayam antareṇaikatamasya
                        vṛttim anuvartamānāḥ pradhānaśabdavācyā bhavanti. etad dṛśyam ity ucyate.
                    </seg></p>
                <p><seg type="bhāṣya">tad etad bhūtendriyātmakaṃ bhūtabhāvena pṛthivyādinā
                        sūkṣmasthūlena pariṇamate. tathendriyabhāvena śrotrādinā sūkṣmasthūlena
                        pariṇamata iti. tat tu nāprayojanam api tu prayojanam urarīkṛtya pravartata
                        iti bhogāpavargārthaṃ hi tad dṛśyaṃ puruṣasyeti.
                        tatreṣṭāniṣṭaguṇasvarūpāvadhāraṇam avibhāgāpannaṃ bhogo bhoktuḥ
                        svarūpāvadhāraṇam apavarga iti. dvayor atiriktam anyad darśanaṃ nāsti. tathā
                        coktam --- ayaṃ tu khalu triṣu guṇeṣu kartṛṣv akartari ca puruṣe
                        tulyātulyajātīye caturthe tatkriyāsākṣiṇy upanīyamānān sarvabhāvān upapannān
                        anupaśyann adarśanam anyac chaṅkata iti.</seg></p>
                <p><seg type="bhāṣya">tāv etau bhogāpavargau buddhikṛtau buddhāv eva vartamānau
                        kathaṃ puruṣe vyapadiśyete iti. yathā vijayaḥ parājayo vā yoddhṛṣu
                        vartamānaḥ svāmini vyapadiśyate, sa hi tatphalasya bhokteti, evaṃ
                        bandhamokṣau buddhāv eva vartamānau puruṣe vyapadiśyete, sa hi tatphalasya
                        bhokteti. buddher eva puruṣārthāparisamāptir bandhas tadarthāvasāyo mokṣa
                        iti. etena grahaṇadhāraṇohāpohatattvajñānābhiniveśā buddhau vartamānāḥ
                        puruṣe+adhyāropitasadbhāvāḥ. sa hi tatphalasya bhokteti.</seg></p>
                <p><seg type="bhāṣya">dṛśyānāṃ guṇānāṃ svarūpabhedāvadhāraṇārtham idam ārabhyate
                        ---</seg></p>

                <p><seg rend="large" type="sutra" xml:id="sū.2.19">viśeṣāviśeṣaliṅgamātrāliṅgāni
                        guṇaparvāṇi</seg> (YS 2.19).</p>
                <p><seg type="bhāṣya">tatrākāśavāyvagnyudakabhūmayo bhūtāni
                        śabdasparśarūparasagandhatanmātrāṇām aviśeṣāṇāṃ viśeṣāḥ. tathā
                        śrotratvakcakṣurjihvāghrāṇāni buddhīndriyāṇi, vākpāṇipādapāyūpasthāḥ
                        karmendriyāṇi, ekādaśaṃ manaḥ sarvārtham, ity etāny
                        asmitālakṣaṇasyāviśeṣasya viśeṣāḥ. guṇānām eṣa ṣoḍaśako
                        viśeṣapariṇāmaḥ.</seg></p>
                <p n="P2"><seg>ṣaḍ aviśeṣāḥ. tadyathā --- śabdatanmātraṃ sparśatanmātraṃ
                        rūpatanmātraṃ rasatanmātraṃ gandhatanmātraṃ ceti ekadvitricatuḥpañcalakṣaṇāḥ
                        śabdādayaḥ pañcāviśeṣāḥ, ṣaṣṭhaś cāviśeṣo+asmitāmātra iti. ete
                        sattāmātrasyātmano mahataḥ ṣaḍaviśeṣapariṇāmāḥ. yat tat paramaviśeṣebhyo
                        liṅgamātraṃ mahattattvaṃ tasminn ete sattāmātre mahaty ātmany avasthāya
                        vivṛddhikāṣṭhām anubhavanti.</seg></p>
                <p><seg type="bhāṣya">pratisaṃsṛjyamānāś ca tasminn eva sattāmātre mahaty ātmany
                        avasthāya yat tan niḥsattāsattaṃ niḥsadasan nirasad avyaktam aliṅgaṃ
                        pradhānaṃ tat pratiyanti. eṣa teṣāṃ liṅgamātraḥ pariṇāmo niḥsattāsattaṃ
                        cāliṅgapariṇāma iti. </seg></p>
                <p><seg type="bhāṣya">aliṅgāvasthāyāṃ na puruṣārtho hetur nāliṅgāvasthāyām ādau
                        puruṣārthatā kāraṇaṃ bhavatīti. na tasyāḥ puruṣārthatā kāraṇaṃ bhavatīti.
                        nāsau puruṣārthakṛteti nityākhyāyate. trayāṇāṃ tv avasthāviśeṣāṇām ādau
                        puruṣārthatā kāraṇaṃ bhavati. sa cārtho hetur nimittaṃ kāraṇaṃ bhavatīty
                        anityākhyāyate. guṇās tu sarvadharmānupātino na pratyastam ayante
                        nopajāyante. vyaktibhir evātītānāgatavyayāgamavatībhir guṇānvayinībhir
                        upajananāpāyadharmakā iva pratyavabhāsante. yathā devadatto daridrāti.
                        kasmāt yato+asya mriyante gāva iti, gavām eva maraṇāt tasya daridrāṇaṃ na
                        svarūpahānād iti samaḥ samādhiḥ.</seg></p>
                <p><seg type="bhāṣya">liṅgamātram aliṅgasya pratyāsannaṃ, tatra tat saṃsṛṣṭaṃ
                        vivicyate kramān ativṛttayaḥ. tathā ṣaḍ aviśeṣā liṅgamātre saṃsṛṣṭā
                        vivicyante pariṇāmakramaniyamāt. tathā teṣv aviśeṣeṣu bhūtendriyāṇi
                        saṃsṛṣṭāni vivicyante. tathā coktaṃ purastāt. na viśeṣebhyaḥ paraṃ
                        tattvāntaram astīti viśeṣāṇāṃ nāsti tattvāntarapariṇāmaḥ. teṣāṃ tu
                        dharmalakṣaṇāvasthāpariṇāmā vyākhyāyiṣyante.</seg></p>
                <p><seg type="bhāṣya">vyākhyātaṃ dṛśyam atha draṣṭuḥ svarūpāvadhāraṇārtham idam
                        ārabhyate ---</seg></p>

                <p><seg rend="large" type="sutra" xml:id="sū.2.20"> draṣṭā dṛśimātraḥ śuddho+api
                        pratyayānupaśyaḥ</seg> (YS 2.20).</p>
                <p><seg type="bhāṣya">dṛśimātra iti dṛkśaktir eva viśeṣaṇāparāmṛṣṭety arthaḥ. sa
                        puruṣo bhuddheḥ pratisaṃvedī. sa buddher na sarūpo nātyantaṃ virūpa iti. na
                        tāvat sarūpaḥ kasmāt. jñātājñātaviṣayatvāt pariṇāminī hi buddhiḥ. tasyāś ca
                        viṣayo gavādir ghaṭādir vā jñātaś cājñātaś ceti pariṇāmitvaṃ darśayati.
                    </seg></p>
                <p n="P2"><seg> sadājñātaviṣayatvaṃ tu puruṣasyāpariṇāmitvaṃ paridīpayati kasmāt. na
                        hi buddhiś ca nāma puruṣaviṣayaś ca syād agṛhītā gṛhītā ceti siddhaṃ
                        puruṣasya sadājñātaviṣayatvaṃ tataś cāpariṇāmitvam iti. kiṃ ca parārthā
                        buddhiḥ saṃhatyakāritvāt, svārthaḥ puruṣa iti. tathā
                        sarvārthādhyavasāyakatvāt triguṇā buddhis triguṇatvād acetaneti. guṇānāṃ
                        tūpadraṣṭā puruṣa ity ato na sarūpaḥ.</seg></p>
                <p><seg type="bhāṣya">astu tarhi virūpa iti. nātyantaṃ virūpaḥ kasmāt. śuddho+apy
                        asau pratyayānupaśyo yataḥ. pratyayaṃ bauddham anupaśyati, tam anupaśyann
                        atadātmāpi tadātmaka iva pratyavabhāsate. tathā coktam --- apariṇāminī hi
                        bhoktṛśaktir apratisaṃkramā ca pariṇāminy arthe pratisaṃkrānteva tadvṛttim
                        anupatati, tasyāś ca prāptacaitanyopagraharūpāyā buddhivṛtter
                        anukāramātratayā buddhivṛttyaviśiṣṭā hi jñānavṛttir ity ākhyāyate.</seg></p>

                <p><seg rend="large" type="sutra" xml:id="sū.2.21">tadartha eva dṛśyasyātmā</seg>
                    (YS 2.21).</p>
                <p n="P2"><seg>dṛśirūpasya puruṣasya karmarūpatām āpannaṃ dṛśyam iti tadartha eva
                        dṛśyasyātmā bhavati. svarūpaṃ bhavatīty arthaḥ. svarūpaṃ tu pararūpeṇa
                        pratilabdhātmakaṃ bhogāpavargārthatāyāṃ kṛtāyāṃ puruṣeṇa na dṛśyata iti.
                        svarūpahānād asya nāśaḥ prāpto na tu vinaśyati.</seg></p>
                <p><seg type="bhāṣya">kasmāt ---</seg></p>

                <p><seg rend="large" type="sutra" xml:id="sū.2.22"> kṛtārthaṃ prati naṣṭam apy
                        anaṣṭaṃ tadanyasādhāraṇatvāt</seg> (YS 2.22).</p>
                <p><seg type="bhāṣya">kṛtārtham ekaṃ puruṣaṃ prati dṛśyaṃ naṣṭam api nāśaṃ prāptam
                        apy anaṣṭaṃ tadanyapuruṣasādhāraṇatvāt. kuśalaṃ puruṣaṃ prati nāśaṃ prāptam
                        apy akuśalān puruṣān prati na kṛtārtham iti teṣāṃ dṛśeḥ karmaviṣayatām
                        āpannaṃ labhata eva pararūpeṇātmarūpam iti. ataś ca dṛgdarśanaśaktyor
                        nityatvād anādiḥ saṃyogo vyākhyāta iti. tathā coktam --- dharmiṇām
                        anādisaṃyogād dharmamātrāṇām apy anādiḥ saṃyoga iti.</seg></p>
                <p><seg type="bhāṣya">saṃyogasvarūpābhidhitsayedaṃ sūtraṃ pravavṛte ---</seg></p>

                <p><seg rend="large" type="sutra" xml:id="sū.2.23.
                                "
                        >svasvāmiśaktyoḥ svarūpopalabdhihetuḥ saṃyogaḥ</seg> (YS 2.23). </p>
                <p><seg type="bhāṣya">puruṣaḥ svāmī dṛśyena svena darśanārthaṃ saṃyuktaḥ. tasmāt
                        saṃyogād dṛśyasyopalabdhir yā sa bhogaḥ. yā tu draṣṭuḥ svarūpopalabdhiḥ
                        so+apavargaḥ. darśanakāryāvasānaḥ saṃyoga iti darśanaṃ viyogasya kāraṇam
                        uktam. darśanam adarśanasya pratidvandvīty adarśanaṃ saṃyoganimittam uktam.
                        nātra darśanaṃ mokṣakāraṇam adarśanābhāvād eva bandhābhāvaḥ sa mokṣa iti.
                        darśanasya bhāve bandhakāraṇasyādarśanasya nāśa ity ato darśanaṃ jñānaṃ
                        kaivalyakāraṇam uktam.</seg></p>
                <p><seg type="bhāṣya">kiṃcedam adarśanaṃ nāma, kiṃ guṇānām adhikāra āhosvid
                        dṛśirūpasya svāmino darśitaviṣayasya pradhānacittasyānutpādaḥ. svasmin dṛśye
                        vidyamāne yo darśanābhāvaḥ.</seg></p>
                <p><seg type="bhāṣya">kim arthavattā guṇānām. athāvidyā svacittena saha niruddhā
                        svacittasyotpattibījam. kiṃ sthitisaṃskārakṣaye gatisaṃskārābhivyaktiḥ.
                        yatredam uktaṃ pradhānaṃ sthityaiva vartamānaṃ vikārākaraṇād apradhānaṃ
                        syāt.</seg></p>
                <p><seg type="bhāṣya">tathā gatyaiva vartamānaṃ vikāranityatvād apradhānaṃ syāt.
                        ubhayathā cāsya vṛttiḥ pradhānavyavahāraṃ labhate nānyathā. kāraṇāntareṣv
                        api kalpiteṣv eva samānaś carcaḥ. darśanaśaktir evādarśanam ity eke,
                            ``<quote>pradhānasyātmakhyāpanārthā pravṛttiḥ</quote>'' iti
                        śruteḥ.</seg></p>
                <p><seg type="bhāṣya">sarvabodhyabodhasamarthaḥ prākpravṛtteḥ puruṣo na paśyati
                        sarvakāryakaraṇasamarthaṃ dṛśyaṃ tadā na dṛśyata iti. ubhayasyāpy adarśanaṃ
                        dharma ity eke. tatredaṃ dṛśyasya svātmabhūtam api puruṣapratyayāpekṣaṃ
                        darśanaṃ dṛśyadharmatvena bhavati. tathā puruṣasyānātmabhūtam api
                        dṛśyapratyayāpekṣaṃ puruṣadharmatvenevādarśanam avabhāsate. darśanaṃ jñānam
                        evādarśanam iti kecid abhidadhati. ity ete śāstragatā vikalpāḥ. tatra
                        vikalpabahutvam etat sarvapuruṣāṇāṃ guṇānāṃ saṃyoge
                    sādhāraṇaviṣayam.</seg></p>
                <p><seg type="bhāṣya">yas tu pratyakcetanasya svabuddhisaṃyogaḥ ---</seg></p>

                <p><seg rend="large" type="sutra" xml:id="sū.2.24">tasya hetur avidyā</seg> (YS
                    2.24).</p>
                <p><seg type="bhāṣya">viparyayajñānavāsanety arthaḥ. viparyayajñānavāsanāvāsitā ca
                        na kāryaniṣṭhāṃ puruṣakhyātiṃ buddhiḥ prāpnoti sādhikārā punar āvartate. sā
                        tu puruṣakhyātiparyavasānāṃ kāryaniṣṭhāṃ prāpnoti, caritādhikārā
                        nivṛttādarśanā bandhakāraṇābhāvān na punar āvartate. </seg></p>
                <p><seg type="bhāṣya">atra kaścit paṇḍakopākhyānenodghāṭayati --- mugdhayā
                        bhāryayābhidhīyate --- paṇḍakāryaputra, apatyavatī me bhaginī kimarthaṃ nāma
                        nāham iti, sa tām āha --- mṛtas te+aham apatyam utpādayiṣyāmīti. tathedaṃ
                        vidyamānaṃ jñānaṃ cittanivṛttiṃ na karoti, vinaṣṭaṃ kariṣyatīti kā pratyāśā.
                        tatrācāryadeśīyo vakti --- nanu buddhinivṛttir eva
                        mokṣo+adarśanakāraṇābhāvād buddhinivṛttiḥ. tac cādarśanaṃ bandhakāraṇaṃ
                        darśanān nivartate. tatra cittanivṛttir eva mokṣaḥ, kimartham asthāna evāsya
                        mativibhramaḥ. </seg></p>
                <p><seg type="bhāṣya">heyaṃ duḥkhaṃ heyakāraṇaṃ ca saṃyogākhyaṃ sanimittam uktam
                        ataḥ paraṃ hānaṃ vaktavyam ---</seg></p>

                <p><seg rend="large" type="sutra" xml:id="sū.2.25"> tadabhāvāt saṃyogābhāvo hānaṃ
                        taddṛśeḥ kaivalyam</seg> (YS 2.25).</p>
                <p><seg type="bhāṣya">tasyādarśanasyābhāvād buddhipuruṣasaṃyogābhāva ātyantiko
                        bandhanoparama ity arthaḥ. etad dhānam. taddṛśeḥ kaivalyaṃ
                        puruṣasyāmiśrībhāvaḥ punar asaṃyogo guṇair ity arthaḥ. duḥkhakāraṇanivṛttau
                        duḥkhoparamo hānam, tadā svarūpapratiṣṭhaḥ puruṣa ity uktam.</seg></p>
                <p><seg type="bhāṣya">atha hānasya kaḥ prāptyupāya iti ---</seg></p>

                <p><seg rend="large" type="sutra" xml:id="sū.2.26">vivekakhyātir aviplavā
                        hānopāyaḥ</seg> (YS 2.26).</p>
                <p><seg type="bhāṣya">sattvapuruṣānyatāpratyayo vivekakhyātiḥ. sā tv
                        anivṛttamithyājñānā plavate. yadā mithyājñānaṃ dagdhabījabhāvaṃ
                        vandhyaprasavaṃ saṃpadyate tadā vidhūtakleśarajasaḥ sattvasya pare
                        vaiśāradye parasyāṃ vaśīkārasaṃjñāyāṃ vartamānasya vivekapratyayapravāho
                        nirmalo bhavati. sā vivekakhyātir aviplavā hānopāyaḥ. tato mithyājñānasya
                        dagdhabījabhāvopagamaḥ punaś cāprasava ity eṣa mokṣasya mārgo hānasyopāya
                        iti.</seg></p>

                <p><seg rend="large" type="sutra" xml:id="sū.2.27">tasya saptadhā prāntabhūmiḥ
                        prajñā</seg> (YS 2.27).</p>
                <p><seg type="bhāṣya">tasyeti pratyuditakhyāteḥ pratyāmnāyaḥ. saptadheti
                        aśuddhyāvaraṇamalāpagamāc cittasya pratyayāntarānutpāde sati saptaprakāraiva
                        prajñā vivekino bhavati. </seg></p>
                <p n="P3"><seg> tadyathā --- parijñātaṃ heyaṃ nāsya punaḥ parijñeyam asti. kṣīṇā
                        heyahetavo na punar eteṣāṃ kṣetavyam asti. sākṣātkṛtaṃ nirodhasamādhinā
                        hānam. bhāvito vivekakhyātirūpo hānopāya iti. eṣā catuṣṭayī kāryā vimuktiḥ
                        prajñāyāḥ. cittavimuktis tu trayī caritādhikārā buddhiḥ. guṇā
                        giriśikharataṭacyutā iva grāvāṇo niravasthānāḥ svakāraṇe pralayābhimukhāḥ
                        saha tenāstaṃ gacchanti. na caiṣāṃ pravilīnānāṃ punar asty utpādaḥ
                        prayojanābhāvād iti. etasyām avasthāyāṃ guṇasaṃbandhātītaḥ
                        svarūpamātrajyotir amalaḥ kevalī puruṣa iti. etāṃ saptavidhāṃ
                        prāntabhūmiprajñām anupaśyan puruṣaḥ kuśala ity ākhyāyate. pratiprasave pi
                        cittasya muktaḥ kuśala ity eva bhavati guṇātītatvād iti.</seg></p>
                <p><seg type="bhāṣya">siddhā bhavati vivekakhyātir hānopāya iti, na ca siddhir
                        antareṇa sādhanam ity etad ārabhyate ---</seg></p>

                <p><seg rend="large" type="sutra" xml:id="sū.2.28">yogāṅgānuṣṭhānād aśuddhikṣaye
                        jñānadīptir ā vivekakhyāteḥ</seg> (YS 2.28).</p>
                <p><seg type="bhāṣya">yogāṅgāny aṣṭāv abhidhāyiṣyamāṇāni. teṣām anuṣṭhānāt
                        pañcaparvaṇo viparyayasyāśuddhirūpasya kṣayo nāśaḥ. tatkṣaye
                        samyagjñānasyābhivyaktiḥ. yathā yathā ca sādhanāny anuṣṭhīyante tathā tathā
                        tanutvam aśuddhir āpadyate. yathā yathā ca kṣīyate tathā tathā
                        kṣayakramānurodhinī jñānasyāpi dīptir vivardhate. sā khalv eṣā vivṛddhiḥ
                        prakarṣam anubhavatyā vivekakhyāteḥ, ā guṇapuruṣasvarūpavijñānād ity arthaḥ.
                        yogāṅgānuṣṭhānam aśuddher viyogakāraṇam. yathā paraśuś chedyasya.
                        vivekakhyātes tu prāptikāraṇaṃ yathā dharmaḥ sukhasya nānyathā kāraṇam. kati
                        caitāni kāraṇāni śāstre bhavanti. navaivety āha. tadyathā ---</seg></p>
                <p><seg type="bhāṣya"><quote>``utpattisthityabhivyaktivikārapratyayāptayaḥ /
                            viyogānyatvadhṛtayaḥ kāraṇaṃ navadhā smṛtam</quote>'' iti// </seg></p>
                <p><seg type="bhāṣya">tatrotpattikāraṇaṃ mano bhavati vijñānasya, sthitikāraṇaṃ
                        manasaḥ puruṣārthatā, śarīrasyevāhāra iti. abhivyaktikāraṇaṃ yathā
                        rūpasyālokas tathā rūpajñānam, vikārakāraṇaṃ manaso viṣayāntaram. yathāgniḥ
                        pākyasya. pratyayakāraṇaṃ dhūmajñānam agnijñānasya. prāptikāraṇaṃ
                        yogāṅgānuṣṭhānaṃ vivekakhyāteḥ.</seg></p>
                <p><seg type="bhāṣya">viyogakāraṇaṃ tad evāśuddheḥ. anyatvakāraṇaṃ yathā suvarṇasya
                        suvarṇakāraḥ. evam ekasya strīpratyayasyāvidyā mūḍhatve dveṣo duḥkhatve
                        rāgaḥ sukhatve tattvajñānaṃ mādhyasthye. dhṛtikāraṇaṃ śarīram indriyāṇām.
                        tāni ca tasya. mahābhūtāni śarīrāṇām, tāni ca parasparaṃ sarveṣāṃ
                        tairyagyaunamānuṣadaivatāni ca parasparārthatvād ity evaṃ nava kāraṇāni.
                        tāni ca yathāsaṃbhavaṃ padārthāntareṣv api yojyāni. yogāṅgānuṣṭhānaṃ tu
                        dvidhaiva kāraṇatvaṃ labhata iti.</seg></p>
                <p><seg type="bhāṣya">tatra yogāṅgāny avadhāryante --- </seg></p>

                <p><seg rend="large" type="sutra" xml:id="sū.2.29"
                        >yamaniyamāsanaprāṇāyāmapratyāhāradhāraṇādhyānasamādhayo+aṣṭāv aṅgāni</seg>
                    (YS 2.29).</p>
                <p><seg type="bhāṣya">yathākramam eṣām anuṣṭhānaṃ svarūpaṃ ca vakṣyāmaḥ.</seg></p>
                <p><seg type="bhāṣya">tatra --- </seg></p>

                <p><seg rend="large" type="sutra" xml:id="sū.2.30">
                        ahiṃsāsatyāsteyabrahmacaryāparigrahā yamāḥ</seg> (YS 2.30). </p>
                <p><seg type="bhāṣya">tatrāhiṃsā sarvathā sarvadā sarvabhūtānām anabhidrohaḥ. uttare
                        ca yamaniyamās tanmūlās tatsiddhiparatayaiva tatpratipādanāya pratipādyante.
                        tadavadātarūpakaraṇāyaivopādīyante. tathā coktam --- sa khalv ayaṃ brāhmaṇo
                        yathā yathā vratāni bahūni samāditsate tathā tathā pramādakṛtebhyo
                        hiṃsānidānebhyo nivartamānas tām evāvadātarūpām ahiṃsāṃ karoti. </seg></p>
                <p><seg type="bhāṣya">satyaṃ yathārthe vāṅmanase. yathā dṛṣṭaṃ yathānumitaṃ tathā
                        vāṅ manaś ceti. paratra svabodhasaṃkrāntaye vāg uktā, sā yadi na vañcitā
                        bhrāntā vā pratipattivandhyā vā bhaved iti. eṣā sarvabhūtopakārārthaṃ
                        pravṛttā na bhūtopaghātāya. yadi caivam apy abhidhīyamānā
                        bhūtopaghātaparaiva syān na satyaṃ bhavet pāpam eva bhavet tena puṇyābhāsena
                        puṇyapratirūpakeṇa kaṣṭaṃ tamaḥ prāpnuyāt. tasmāt parīkṣya sarvabhūtahitaṃ
                        satyaṃ brūyāt.</seg></p>
                <p><seg type="bhāṣya">steyam aśāstrapūrvakaṃ dravyāṇāṃ parataḥ svīkaraṇaṃ,
                        tatpratiṣedhaḥ punar aspṛhārūpam asteyam iti. brahmacaryaṃ
                        guptendriyasyopasthasya saṃyamaḥ. viṣayāṇām
                        arjanarakṣaṇakṣayasaṅgahiṃsādoṣadarśanād asvīkaraṇam aparigraha ity ete
                        yamāḥ.</seg></p>
                <p><seg type="bhāṣya">te tu ---</seg></p>

                <p><seg rend="large" type="sutra" xml:id="sū.2.31">jātideśakālasamayānavacchinnāḥ
                        sārvabhaumā mahāvratam</seg> (YS 2.31).</p>
                <p><seg type="bhāṣya">tatrāhiṃsā jātyavacchinnā matsyavadhakasya matsyeṣv eva
                        nānyatra hiṃsā. saiva deśāvacchinnā na tīrthe haniṣyāmīti. saiva
                        kālāvacchinnā na caturdaśyāṃ na puṇye+ahani haniṣyāmīti. saiva tribhir
                        uparatasya samayāvacchinnā devabrāhmaṇārthe nānyathā haniṣyāmīti. yathā ca
                        kṣatriyāṇāṃ yuddha eva hiṃsā nānyatreti. ebhir jātideśakālasamayair
                        anavacchinnā ahiṃsādayaḥ sarvathaiva paripālanīyāḥ. sarvabhūmiṣu
                        sarvaviṣayeṣu sarvathaivāviditavyabhicārāḥ sārvabhaumā mahāvratam ity
                        ucyante.</seg></p>

                <p><seg rend="large" type="sutra" xml:id="sū.2.32"
                        >śaucasaṃtoṣatapaḥsvādhyāyeśvarapraṇidhānāni niyamāḥ</seg> (YS 2.32).</p>
                <p><seg type="bhāṣya">tatra śaucaṃ mṛjjalādijanitaṃ medhyābhyavaharaṇādi ca bāhyam.
                        ābhyantaraṃ cittamalānām ākṣālanam. saṃtoṣaḥ saṃnihitasādhanād
                        adhikasyānupāditsā. tapo dvaṃdvasahanam. dvaṃdvāś ca jighatsāpipāse śītoṣṇe
                        sthānāsane kāṣṭhamaunākāramaune ca. vratāni caiṣāṃ yathāyogaṃ
                        kṛcchracāndrāyaṇasāṃtapanādīni. svādhyāyo mokṣaśāstrāṇām adhyayanaṃ
                        praṇavajapo vā. īśvarapraṇidhānaṃ tasmin paramagurau sarvakarmārpaṇam.
                    </seg></p>
                <p><seg type="bhāṣya">śayyāsanastho+atha pathi vrajan vā svasthaḥ
                        parikṣīṇavitarkajālaḥ /</seg></p>
                <p><seg type="bhāṣya">saṃsārabījakṣayam īkṣamāṇaḥ syān nityayukto+amṛtabhogabhāgī //
                    </seg></p>
                <p><seg type="bhāṣya">yatredam uktaṃ tataḥ pratyakcetanādhigamo+apy antarāyābhāvaś
                        ceti.</seg></p>
                <p n="P8">eteṣāṃ yamaniyamānām ---</p>

                <p><seg rend="large" type="sutra" xml:id="sū."> vitarkabādhane
                        pratipakṣabhāvanam</seg> (YS 2.33).</p>
                <p><seg type="bhāṣya">yadāsya brāhmaṇasya hiṃsādayo vitarkā jāyeran haniṣyāmy aham
                        apakāriṇam anṛtam api vakṣyāmi dravyam apy asya svīkariṣyāmi dāreṣu cāsya
                        vyavāyī bhaviṣyāmi parigraheṣu cāsya svāmī bhaviṣyāmīti. evam
                        unmārgapravaṇavitarkajvareṇātidīptena bādhyamānas tatpratipakṣān bhāvayet.
                        ghoreṣu saṃsārāṅgāreṣu pacyamānena mayā śaraṇam upāgataḥ
                        sarvabhūtābhayapradānena yogadharmaḥ. sa khalv ahaṃ tyaktvā vitarkān punas
                        tān ādadānas tulyaḥ śvavṛtteneti bhāvayet. yathā śvā vāntāvalehī tathā
                        tyaktasya punar ādadāna iti. evamādi sūtrāntareṣv api yojyam.</seg></p>

                <p><seg rend="large" type="sutra" xml:id="sū.2.34">vitarkā hiṃsādayaḥ
                        kṛtakāritānumoditā lobhakrodhamohapūrvakā mṛdumadhyādhimātrā
                        duḥkhājñānānantaphalā iti pratipakṣabhāvanam</seg> (YS 2.34).</p>
                <p><seg type="bhāṣya">tatra hiṃsā tāvat --- kṛtā kāritānumoditeti tridhā. ekaikā
                        punas tridhā lobhena māṃsacarmārthena krodhenāpakṛtam aneneti mohena dharmo
                        me bhaviṣyatīti. lobhakrodhamohāḥ punas trividhā mṛdumadhyādhimātrā iti.
                        evaṃ saptaviṃśatir bhedā bhavanti hiṃsāyāḥ. mṛdumadhyādhimātrāḥ punas tridhā
                        --- mṛdumṛdur madhyamṛdus tīvramṛdur iti. tathā mṛdumadhyo madhyamadhyas
                        tīvramadhya iti. tathā mṛdutīvro madhyatīvro+adhimātratīvra iti. evam
                        ekāśītibhedā hiṃsā bhavati. sā punar niyamavikalpasamuccayabhedād
                        asaṃkhyeyā, prāṇabhṛdbhedasyāparisaṃkhyeyatvād iti. evam anṛtādiṣv api
                        yojyam.</seg></p>
                <p><seg type="bhāṣya">te khalv amī vitarkā duḥkhājñānānantaphalā iti
                        pratipakṣabhāvanam. duḥkham ajñānaṃ cānantaṃ phalaṃ yeṣām iti
                        pratipakṣabhāvanam. tathā ca hiṃsakas tāvat prathamaṃ vadhyasya vīryam
                        ākṣipati. tataś ca śastrādinipātena duḥkhayati. tato jīvitād api mocayati.
                        tato vīryākṣepād asya cetanācetanam upakaraṇaṃ kṣīṇavīryaṃ bhavati.
                        duḥkhotpādān narakatiryakpretādiṣu duḥkham anubhavati, jīvitavyaparopaṇāt
                        pratikṣaṇaṃ ca jīvitātyaye vartamāno maraṇam icchann api duḥkhavipākasya
                        niyatavipākavedanīyatvāt kathaṃcid evocchvasiti. yadi ca kathaṃcit
                        puṇyāvāpagatā hiṃsā bhavet tatra sukhaprāptau bhaved alpāyur iti. evam
                        anṛtādiṣv api yojyaṃ yathāsaṃbhavam. evaṃ vitarkāṇāṃ cāmum evānugataṃ
                        vipākam aniṣṭaṃ bhāvayan na vitarkeṣu manaḥ praṇidadhīta. </seg></p>
                <p><seg type="bhāṣya">pratipakṣabhāvanād dhetor heyā vitarkā yadāsya syur
                        aprasavadharmāṇas tadā tatkṛtam aiśvaryaṃ yoginaḥ siddhisūcakaṃ bhavati.
                        tadyathā ---</seg></p>

                <p><seg rend="large" type="sutra" xml:id="sū.2.35">ahiṃsāpratiṣṭhāyāṃ tatsaṃnidhau
                        vairatyāgaḥ</seg> (YS 2.35).</p>
                <p><seg type="bhāṣya">sarvaprāṇināṃ bhavati.</seg></p>

                <p><seg rend="large" type="sutra" xml:id="sū.2.36">satyapratiṣṭhāyāṃ
                        kriyāphalāśrayatvam</seg> (YS 2.36).</p>
                <p><seg type="bhāṣya">dhārmiko bhūyā iti bhavati dhārmikaḥ, svargaṃ prāpnuhīti
                        svargaṃ prāpnoti amoghāsya vāg bhavati.</seg></p>

                <p><seg rend="large" type="sutra" xml:id="sū.2.37">asteyapratiṣṭhāyāṃ
                        sarvaratnopasthānam</seg> (YS 2.37).</p>
                <p><seg type="bhāṣya">sarvadiksthāny asyopatiṣṭhante ratnāni.</seg></p>

                <p><seg rend="large" type="sutra" xml:id="sū.2.38">brahmacaryapratiṣṭhāyāṃ
                        vīryalābhaḥ</seg> (YS 2.38).</p>
                <p><seg type="bhāṣya">yasya lābhād apratighān guṇān utkarṣayati. siddhaś ca vineyeṣu
                        jñānam ādhātuṃ samartho bhavatīti.</seg></p>

                <p><seg rend="large" type="sutra" xml:id="sū.2.39">aparigrahasthairye
                        janmakathaṃtāsaṃbodhaḥ</seg> (YS 2.39).</p>
                <p><seg type="bhāṣya">asya bhavati ko+aham āsaṃ katham aham āsaṃ kiṃsvid idaṃ
                        kathaṃsvid idaṃ ke vā bhaviṣyāmaḥ kathaṃ vā bhaviṣyāma ity evam asya
                        pūrvāntaparāntamadhyeṣv ātmabhāvajijāsā svarūpeṇopāvartate. etā yamasthairye
                        siddhayaḥ.</seg></p>
                <p><seg type="bhāṣya">niyameṣu vakṣyāmaḥ ---</seg></p>

                <p><seg rend="large" type="sutra" xml:id="sū.2.40"> śaucāt svāṅgajugupsā parair
                        asaṃsargaḥ</seg> (YS 2.40). </p>
                <p><seg type="bhāṣya">svāṅge jugupsāyāṃ śaucam ārabhamāṇaḥ kāyāvadyadarśī
                        kāyānabhiṣvaṅgī yatir bhavati. kiṃca parair asaṃsargaḥ kāyasvabhāvāvalokī
                        svam api kāyaṃ jihāsur mṛjjalādibhir ākṣālayann api kāyaśuddhim apaśyan
                        kathaṃ parakāyair atyantam evāprayataiḥ saṃsṛjyeta.</seg></p>
                <p><seg type="bhāṣya">kiṃca ---</seg></p>

                <p><seg rend="large" type="sutra" xml:id="sū.2.41"
                        >sattvaśuddhisaumanasyaikāgryendriyajayātmadarśanayogyatvāni ca</seg> (YS
                    2.41).</p>
                <p><seg type="bhāṣya">bhavantīti vākyaśeṣaḥ. śuceḥ sattvaśuddhis tataḥ saumanasyaṃ
                        tata aikāgryaṃ tata indriyajayas tataś cātmadarśanayogyatvaṃ buddhisattvasya
                        bhavatīty etac chaucasthairyād adhigamyata iti.</seg></p>

                <p><seg rend="large" type="sutra" xml:id="sū.2.42">saṃtoṣād anuttamaḥ
                        sukhalābhaḥ</seg> (YS 2.42).</p>
                <p><seg type="bhāṣya">tathā coktam --- </seg></p>
                <p n="P6">``<quote><lg>
                            <l>yac ca kāmasukhaṃ loke yac ca divyaṃ mahat sukham /</l>
                            <l> tṛṣṇākṣayasukhasyaite nārhataḥ ṣoḍaśīṃ kalām</l>
                        </lg></quote>'' iti.</p>

                <p><seg rend="large" type="sutra" xml:id="sū.2.43">kāyendriyasiddhir aśuddhikṣayāt
                        tapasaḥ</seg> (YS 2.43).</p>
                <p><seg type="bhāṣya">nirvartyamānam eva tapo hinasty aśuddhyāvaraṇamalaṃ
                        tadāvaraṇamalāpagamāt kāyasiddhir aṇimādyā. tathendriyasiddhir dūrāc
                        chravaṇadarśanādyeti.</seg></p>

                <p><seg rend="large" type="sutra" xml:id="
                                sū.2.44"
                        >svādhyāyād iṣṭadevatāsaṃprayogaḥ</seg> (YS 2.44).</p>
                <p><seg type="bhāṣya">devā ṛṣayaḥ siddhāś ca svādhyāyaśīlasya darśanaṃ gacchanti,
                        kārye cāsya vartanta iti.</seg></p>

                <p><seg rend="large" type="sutra"
                        xml:id="
                                sū.2.45. ">samādhisiddhir
                        īśvarapraṇidhānāt</seg> (YS 2.45). </p>
                <p><seg type="bhāṣya">īśvarārpitasarvabhāvasya samādhisiddhir yayā sarvam īpsitam
                        avitathaṃ jānāti deśāntare dehāntare kālāntare ca. tato+asya prajñā
                        yathābhūtaṃ prajānātīti.</seg></p>
                <p><seg type="bhāṣya">uktāḥ saha siddhibhir yamaniyamāḥ āsanādīni vakṣyāmaḥ tatra
                        --- </seg></p>

                <p><seg rend="large" type="sutra" xml:id="sū.2.46">sthirasukham āsanam</seg> (YS
                    2.46).</p>
                <p><seg type="bhāṣya">tadyathā padmāsanaṃ bhadrāsanaṃ svastikaṃ daṇḍāsanaṃ
                        sopāśrayaṃ paryaṅkaṃ krauñcaniṣadanaṃ hastiniṣadanam uṣṭraniṣadanaṃ
                        samasaṃsthānaṃ sthirasukhaṃ yathāsukhaṃ cety evamādīni.</seg></p>

                <p><seg rend="large" type="sutra" xml:id="sū.2.47"
                        >prayatnaśaithilyānantasamāpattibhyām</seg> (YS 2.47).</p>
                <p><seg type="bhāṣya">bhavatīti vākyaśeṣaḥ prayatnoparamāt sidhyaty āsanaṃ yena
                        nāṅgamejayo bhavati. anante vā samāpannaṃ cittam āsanaṃ
                        nirvartayatīti.</seg></p>

                <p><seg rend="large" type="sutra" xml:id="sū.2.48">tato dvandvānabhighātaḥ</seg> (YS
                    2.48).</p>
                <p><seg type="bhāṣya">śītoṣṇādibhir dvandvair āsanajayān nābhibhūyate.</seg></p>

                <p><seg rend="large" type="sutra" xml:id="sū.2.49">tasmin sati śvāsapraśvāsayor
                        gativicchedaḥ prāṇāyāmaḥ</seg> (YS 2.49). </p>
                <p><seg type="bhāṣya">saty āsanajaye bāhyasya vāyor ācamanaṃ śvāsaḥ, kauṣṭhyasya
                        vāyor niḥsāraṇaṃ praśvāsaḥ, tayor gativiccheda ubhayābhāvaḥ
                        prāṇāyāmaḥ.</seg></p>
                <p><seg type="bhāṣya">sa tu ---</seg></p>

                <p><seg rend="large" type="sutra" xml:id="sū.2.50">bāhyābhyantarastambhavṛttir
                        deśakālasaṃkhyābhiḥ paridṛṣṭo dīrghasūkṣmaḥ</seg> (YS 2.50).</p>
                <p><seg type="bhāṣya">yatra praśvāsapūrvako gatyabhāvaḥ sa bāhyaḥ. yatra
                        śvāsapūrvako gatyabhāvaḥ sa ābhyantaraḥ. tṛtīyaḥ stambhavṛttir
                        yatrobhayābhāvaḥ sakṛṭprayatnād bhavati. yathā tapte nyastam upale jalaṃ
                        sarvataḥ saṃkocam āpadyate tathā dvayor yugapad gatyabhāva iti. trayo ʼpy
                        ete deśena paridṛṣṭā iyān asya viṣayo deśa iti. kālena paridṛṣṭāḥ kṣaṇānām
                        iyattāvadhāraṇenāvacchinnā ity arthaḥ. saṃkhyābhiḥ paridṛṣṭā etāvadbhiḥ
                        śvāsapraśvāsaiḥ prathama udghātas tadvan nigṛhītasyaitāvadbhir dvitīya
                        udghāta evaṃ tṛtīyaḥ. evaṃ mṛdur evaṃ madhya evaṃ tīvra iti
                        saṃkhyāparidṛṣṭaḥ. sa khalv ayam evam abhyasto dīrghasūkṣmaḥ.</seg></p>

                <p><seg rend="large" type="sutra" xml:id="sū.2.51">bāhyābhyantaraviṣayākṣepī
                        caturthaḥ</seg> (YS 2.51).</p>
                <p><seg type="bhāṣya">deśakālasaṃkhyābhir bāhyaviṣayaparidṛṣṭa ākṣiptaḥ.
                        tathābhyantaraviṣayaparidṛṣṭa ākṣiptaḥ. ubhayathā dīrghasūkṣmaḥ. tatpūrvako
                        bhūmijayāt krameṇobhayor gatyabhāvaś caturthaḥ prāṇāyāmaḥ. tṛtīyas tu
                        viṣayānālocito gatyabhāvaḥ sakṛdārabdha eva deśakālasaṃkhyābhiḥ paridṛṣṭo
                        dīrghasūkṣmaḥ. caturthas tu śvāsapraśvāsayor viṣayāvadhāraṇāt krameṇa
                        bhūmijayād ubhayākṣepapūrvako gatyabhāvaś caturthaḥ prāṇāyāma ity ayaṃ
                        viśeṣa iti.</seg></p>

                <p><seg rend="large" type="sutra" xml:id="sū.2.52">tataḥ kṣīyate
                        prakāśāvaraṇam</seg> (YS 2.52).</p>
                <p><seg type="bhāṣya">prāṇāyāmān abhyasyato+asya yoginaḥ kṣīyate
                        vivekajñānāvaraṇīyaṃ karma. yat tad ācakṣate. mahāmohamayenendrajālena
                        prakāśaśīlaṃ sattvam āvṛtya tad evākārye niyuṅkta iti. tad asya
                        prakāśāvaraṇaṃ karma saṃsāranibandhanaṃ prāṇāyāmābhyāsād durbalaṃ bhavati
                        pratikṣaṇaṃ ca kṣīyate. tathā coktam. ``<quote>tapo na paraṃ prāṇāyāmāt tato
                            viśuddhir malānāṃ dīptiś ca jñānasya</quote>'' iti.</seg></p>
                <p><seg type="bhāṣya">kiṃca ---</seg></p>

                <p><seg rend="large" type="sutra" xml:id="sū.2.53">dhāraṇāsu ca yogyatā
                        manasaḥ</seg> (YS 2.53).</p>
                <p><seg type="bhāṣya">prāṇāyāmābhyāsād eva ``<quote>pracchardanavidhāraṇābhyāṃ vā
                            prāṇasya</quote>'' iti vacanāt.</seg></p>
                <p><seg type="bhāṣya">atha kaḥ pratyāhāraḥ ---</seg></p>

                <p><seg rend="large" type="sutra" xml:id="sū.2.54"> svaviṣayāsaṃprayoge
                        cittasvarūpānukāra ivendriyāṇāṃ pratyāhāraḥ</seg> (YS 2.54).</p>
                <p><seg type="bhāṣya">svaviṣayasaṃprayogābhāve cittasvarūpānukāra iveti,
                        cittanirodhe cittavanniruddhānīndriyāṇi netarendriyajayavadupāyāntaram
                        apekṣante. yathā madhukararājaṃ makṣikā utpatantam anūtpatanti niviśamānam
                        anu niviśante tathendriyāṇi cittanirodhe niruddhānīty eṣa
                    pratyāhāraḥ.</seg></p>

                <p><seg rend="large" type="sutra" xml:id="sū.2.55">tataḥ paramā
                        vaśyatendriyāṇām</seg> (YS 2.55).</p>
                <p n="P2"><seg><quote>śabdādiṣv avyasanam indriyajaya</quote> iti kecit. saktir
                        vyasanaṃ vyasyaty enaṃ śreyasa iti. aviruddhā pratipattir nyāyyā.
                        śabdādisaṃprayogaḥ svecchayety anye. rāgadveṣābhāve sukhaduḥkhaśūnyaṃ
                        śabdādijñānam indriyajaya iti kecit. cittaikāgryād apratipattir eveti
                        jaigīṣavyaḥ. tataś ca paramā tv iyaṃ vaśyatā yac cittanirodhe
                        niruddhānīndriyāṇi netarendriyajayavat prayatnakṛtam upāyāntaram apekṣante
                        yogina iti.</seg></p>
                <trailer>iti śrīpātāñjale sāṃkhyapravacane yogaśāstre śrīmadvyāsabhāṣye dvitīyaḥ
                    sādhanapādaḥ 2.</trailer>
            </div>
            <div>
                <p><seg type="bhāṣya">uktāni pañca bahiraṅgāni(ṇi) sādhanāni. dhāraṇā vaktavyā
                        ---</seg></p>

                <p><seg rend="large" type="sutra" xml:id="sū.3.1. ">deśabandhaś cittasya
                        dhāraṇā</seg> (YS 3.1). </p>
                <p><seg type="bhāṣya">nābhicakre hṛdayapuṇḍarīke mūrdhni jyotiṣi nāsikāgre jihvāgra
                        ity evamādiṣu deśeṣu bāhye vā viṣaye cittasya vṛttimātreṇa bandha iti
                        dhāraṇā.</seg></p>
                <p n="P8">tatra <seg rend="large" type="sutra" xml:id="sū.3.2">pratyayaikatānatā
                        dhyānam</seg> (YS 3.2). </p>
                <p><seg type="bhāṣya">tasmin deśe dhyeyālambanasya pratyayasyaikatānatā sadṛśaḥ
                        pravāhaḥ pratyayāntareṇāparāmṛṣṭo dhyānam.</seg></p>

                <p><seg rend="large" type="sutra" xml:id="sū.3.3">tad evārthamātranirbhāsaṃ
                        svarūpaśūnyam iva samādhiḥ</seg> (YS 3.3).</p>
                <p><seg type="bhāṣya">dhyānam eva dhyeyākārānirbhāsaṃ pratyayātmakena svarūpeṇa
                        śūnyam iva yadā bhavati dhyeyasvabhāvāveśāt tadā samādhir ity
                    ucyate.</seg></p>

                <p><seg rend="large" type="sutra" xml:id="sū.3.4">trayam ekatra saṃyamaḥ</seg> (YS
                    3.4).</p>
                <p><seg type="bhāṣya">tad etad dhāraṇādhyānasamādhitrayam ekatra saṃyamaḥ.
                        ekaviṣayāṇi trīṇi sādhanāni saṃyama ity ucyate. tad asya trayasya tāntrikī
                        paribhāṣā saṃyama iti.</seg></p>

                <p><seg rend="large" type="sutra" xml:id="sū.3.5">tajjayāt prajñālokaḥ</seg> (YS
                    3.5).</p>
                <p><seg type="bhāṣya">tasya saṃyamasya jayāt samādhiprajñāyā bhavaty āloko yathā
                        yathā saṃyamaḥ sthirapado bhavati tathā tathā samādhiprajñā viśāradī
                        bhavati.</seg></p>

                <p><seg rend="large" type="sutra" xml:id="sū.3.6">tasya bhūmiṣu viniyogaḥ</seg> (YS
                    3.6).</p>
                <p><seg type="bhāṣya">tasya saṃyamasya jitabhūmer yānantarā bhūmis tatra viniyogaḥ.
                        na hy ajitādharabhūmir anantarabhūmiṃ vilaṅghya prāntabhūmiṣu saṃyamaṃ
                        labhate. tadabhāvāc ca kutas tasya prajñālokaḥ. īśvaraprasādāj
                        jitottarabhūmikasya ca nādharabhūmiṣu paracittajñānādiṣu saṃyamo yuktaḥ.
                        kasmāt, tadarthasyānyata evāvagatatvāt. bhūmer asyā iyam anantarā bhūmir ity
                        atra yoga evopādhyāyaḥ. katham evaṃ hy uktam. ``<quote><lg>
                                <l>yogena yogo jñātavyo yogo yogāt pravartate /</l>
                                <l>yo+apramattas tu yogena sa yoge ramate ciram</l>
                            </lg></quote>'' iti.</seg></p>

                <p><seg rend="large" type="sutra" xml:id="sū.3.7">trayam antaraṅgaṃ pūrvebhyaḥ</seg>
                    (YS 3.7).</p>
                <p><seg type="bhāṣya">tad etad dhāraṇādhyānasamādhitrayam antaraṅgaṃ saṃprajñātasya
                        samādheḥ pūrvebhyo yamādibhyaḥ pañcabhyaḥ sādhanebhya iti.</seg></p>

                <p><seg rend="large" type="sutra" xml:id="
                                sū.3.8"
                        >tad api bahiraṅgaṃ nirbījasya</seg> (YS 3.8).</p>
                <p><seg type="bhāṣya">tad apy antaraṅgaṃ sādhanatrayaṃ nirbījasya yogasya bahiraṅgaṃ
                        bhavati kasmāt, tadabhāve bhāvād iti.</seg></p>
                <p><seg type="bhāṣya">atha nirodhacittakṣaṇeṣu calaṃ guṇavṛttam iti kīdṛśas tadā
                        cittapariṇāmaḥ ---</seg></p>

                <p><seg rend="large" type="sutra" xml:id="sū.3.9">vyutthānanirodhasaṃskārayor
                        abhibhavaprādurbhāvau nirodhakṣaṇacittānvayo nirodhapariṇāmaḥ</seg> (YS
                    3.9).</p>
                <p><seg type="bhāṣya">vyutthānasaṃskārāś cittadharmā na te pratyayātmakā iti
                        pratyayanirodhe na niruddhā nirodhasaṃskārā api cittadharmās tayor
                        abhibhavaprādurbhāvau vyutthānasaṃskārā hīyante nirodhasaṃskārā ādhīyante.
                        nirodhakṣaṇaṃ cittam anveti tad ekasya cittasya pratikṣaṇam idaṃ
                        saṃskārānyathātvaṃ nirodhapariṇāmaḥ. tadā saṃskāraśeṣaṃ cittam iti
                        nirodhasamādhau vyākhyātam.</seg></p>

                <p><seg rend="large" type="sutra" xml:id="
                                sū.3.10"
                        >tasya praśāntavāhitā saṃskārāt</seg> (YS 3.10).</p>
                <p><seg type="bhāṣya">nirodhasaṃskārābhyāsapāṭavāpekṣā praśāntavāhitā cittasya
                        bhavati. tatsaṃskāramāndye vyutthānadharmiṇā saṃskāreṇa
                        nirodhadharmasaṃskāro+abhibhūyata iti.</seg></p>

                <p><seg rend="large" type="sutra" xml:id="sū.3.11">sarvārthataikāgratayoḥ kṣayodayau
                        cittasya samādhipariṇāmaḥ</seg> (YS 3.11).</p>
                <p><seg type="bhāṣya">sarvārthatā cittadharmaḥ. ekāgratāpi cittadharmaḥ.
                        sarvārthatāyāḥ kṣayas tirobhāva ity arthaḥ. ekāgratāyā udaya āvirbhāva ity
                        arthaḥ. tayor dharmitvenānugataṃ cittaṃ, tad idaṃ cittam apāyopajanayoḥ
                        svātmabhūtayor dharmayor anugataṃ samādhīyate sa cittasya
                        samādhipariṇāmaḥ.</seg></p>
                <p><seg type="bhāṣya">tataḥ punaḥ <seg rend="large" type="sutra" xml:id="sū.3.12"
                            >śāntoditau tulyapratyayau cittasyaikāgratāpariṇāmaḥ</seg> (YS
                        3.12).</seg></p>
                <p><seg type="bhāṣya">samāhitacittasya pūrvapratyayaḥ śānta uttaras tatsadṛśa
                        uditaḥ, samādhicittam ubhayor anugataṃ punas tathaivāsamādhibhreṣād iti. sa
                        khalv ayaṃ dharmiṇaś cittasyaikāgratāpariṇāmaḥ.</seg></p>

                <p><seg rend="large" type="sutra" xml:id="sū.3.13">etena bhūtendriyeṣu
                        dharmalakṣaṇāvasthāpariṇāmā vyākhyātāḥ</seg> (YS 3.13).</p>
                <p><seg type="bhāṣya">etena pūrvoktena cittapariṇāmena dharmalakṣaṇāvasthārūpeṇa
                        bhūtendriyeṣu dharmapariṇāmo lakṣaṇapariṇāmo+avasthāpariṇāmaś cokto
                        veditavyaḥ. tatra vyutthānanirodhayor abhibhavaprādurbhāvau dharmiṇi
                        dharmapariṇāmaḥ. lakṣaṇapariṇāmaś ca nirodhas trilakṣaṇas tribhir adhvabhir
                        yuktaḥ. sa khalv anāgatalakṣaṇam adhvānaṃ prathamaṃ hitvā dharmatvam
                        anatikrānto vartamānalakṣaṇaṃ pratipannaḥ. yatrāsya svarūpeṇābhivyaktiḥ.
                        eṣo+asya dvitīyo+adhvā. na cātītānāgatābhyāṃ lakṣaṇābhyāṃ viyuktaḥ.
                    </seg></p>
                <p><seg type="bhāṣya">tathā vyutthānaṃ trilakṣaṇaṃ tribhir adhvabhir yuktaṃ
                        vartamānalakṣaṇaṃ hitvā dharmatvam anatikrāntam atītalakṣaṇaṃ pratipannam.
                        eṣo+asya tṛtīyo+adhvā. na cānāgatavartamānābhyāṃ lakṣaṇābhyāṃ viyuktam. evaṃ
                        punar vyutthānam upasaṃpadyamānam anāgatalakṣaṇaṃ hitvā dharmatvam
                        anatikrāntaṃ vartamānalakṣaṇaṃ pratipannam. yatrāsya svarūpābhivyaktau
                        satyāṃ vyāpāraḥ eṣo+asya dvitīyo+adhvā. na cātītānāgatābhyāṃ lakṣaṇābhyāṃ
                        viyuktam iti. evaṃ punar nirodha evaṃ punar vyutthānam iti. </seg></p>
                <p><seg type="bhāṣya">tathāvasthāpariṇāmaḥ tatra nirodhakṣaṇeṣu nirodhasaṃskārā
                        balavanto bhavanti durbalā vyutthānasaṃskārā iti. eṣa dharmāṇām
                        avasthāpariṇāmaḥ. tatra dharmiṇo dharmaiḥ pariṇāmo dharmāṇāṃ tryadhvanāṃ
                        lakṣaṇaiḥ pariṇāmo lakṣaṇānām apy avasthābhiḥ pariṇāma iti. evaṃ
                        dharmalakṣaṇāvasthāpariṇāmaiḥ śūnyaṃ na kṣaṇam api guṇavṛttam avatiṣṭhate.
                        calaṃ ca guṇavṛttam. guṇasvābhāvyaṃ tu pravṛttikāraṇam uktaṃ guṇānām iti.
                        etena bhūtendriyeṣu dharmadharmibhedāt trividhaḥ pariṇāmo
                    veditavyaḥ.</seg></p>
                <p><seg type="bhāṣya">paramārthatas tv eka eva pariṇāmaḥ. dharmisvarūpamātro hi
                        dharmo dharmivikriyaivaiṣā dharmadvārā prapañcyata iti. tatra dharmasya
                        dharmiṇi vartamānasyaivādhvasv atītānāgatavartamāneṣu bhāvānyathātvaṃ
                        bhavati na tu dravyānyathātvam. yathā suvarṇabhājanasya
                        bhittvānyathākriyamāṇasya bhāvānyathātvaṃ bhavati na suvarṇānyathātvam iti.
                    </seg></p>
                <p><seg type="bhāṣya">apara āha --- dharmānabhyadhiko dharmī pūrvatattvānatikramāt.
                        pūrvāparāvasthābhedam anupatitaḥ kauṭasthyenaiva parivarteta yady anvayī
                        syād iti.</seg></p>
                <p><seg type="bhāṣya">ayam adoṣaḥ. kasmāt. ekāntatānabhyupagamāt. tad etat
                        trailokyaṃ vyakter apaiti nityatvapratiṣedhāt. apetam apy asti
                        vināśapratiṣedhāt. saṃsargāc cāsya saukṣmyaṃ, saukṣmyāc cānupalabdhir
                        iti.</seg></p>
                <p><seg type="bhāṣya">lakṣaṇapariṇāmo dharmo+adhvasu
                        vartamāno+atīto+atītalakṣaṇayukto+anāgatavartamānābhyāṃ lakṣaṇābhyām
                        aviyuktaḥ. tathānāgato+anāgatalakṣaṇayukto vartamānātītābhyāṃ lakṣaṇābhyām
                        aviyuktaḥ. tathā vartamāno vartamānalakṣaṇayukto+atītānāgatābhyāṃ
                        lakṣaṇābhyām aviyukta iti. yathā puruṣa ekasyāṃ striyāṃ rakto na śeṣāsu
                        virakto bhavatīti.</seg></p>
                <p><seg type="bhāṣya">atra lakṣaṇapariṇāme sarvasya sarvalakṣaṇayogād adhvasaṃkaraḥ
                        prāpnotīti parair doṣaś codyata iti. tasya parihāraḥ --- dharmāṇāṃ
                        dharmatvam aprasādhyam. sati ca dharmatve lakṣaṇabhedo+api vācyo na
                        vartamānasamaya evāsya dharmatvam. evaṃ hi na cittaṃ rāgadharmakaṃ syāt
                        krodhakāle rāgasyāsamudācārād iti. </seg></p>
                <p><seg type="bhāṣya">kiṃca trayāṇāṃ lakṣaṇānāṃ yugapad ekasyāṃ vyaktau nāsti
                        saṃbhavaḥ. krameṇa tu svavyañjakāñjanasya bhāvo bhaved iti. uktaṃ ca
                        rūpātiśayā vṛttyatiśayāś ca virudhyante, sāmānyāni tv atiśayaiḥ saha
                        pravartante. tasmād asaṃkaraḥ yathā rāgasyaiva kvacit samudācāra iti na
                        tadānīm anyatrābhāvaḥ, kiṃtu kevalaṃ sāmānyena samanvāgata ity asti tadā
                        tatra tasya bhāvaḥ tathā lakṣaṇasyeti. </seg></p>
                <p><seg type="bhāṣya">na dharmī tryadhvā dharmās tu tryadhvānas te lakṣitā alakṣitās
                        tatra lakṣitās tāṃ tām avasthāṃ prāpnuvanto+anyatvena
                        pratinirdiśyante+avasthāntarato na dravyāntarataḥ. yathaikā rekhā śatasthāne
                        śataṃ daśasthāne daśaikā caikasthāne yathā caikatve+api strī mātā cocyate
                        duhitā ca svasā ceti.</seg></p>
                <p><seg type="bhāṣya">avasthāpariṇāme kauṭasthyaprasaṅgadoṣaḥ kaiścid uktaḥ. katham.
                        adhvano vyāpāreṇa vyavahitatvāt. yadā dharmaḥ svavyāpāraṃ na karoti
                        tadānāgato yadā karoti tadā vartamāno yadā kṛtvā nivṛttas tadātīta ity evaṃ
                        dharmadharmiṇor lakṣaṇānām avasthānāṃ ca kauṭasthyaṃ prāpnotīti parair doṣa
                        ucyate.</seg></p>
                <p><seg type="bhāṣya">nāsau doṣaḥ. kasmāt. guṇinityatve+api guṇānāṃ
                        vimardavaicitryāt. yathā saṃsthānam ādimad dharmamātraṃ śabdādīnāṃ guṇānāṃ
                        vināśyavināśinām evaṃ liṅgam ādimad dharmamātraṃ sattvādīnāṃ guṇānāṃ
                        vināśyavināśinā tasmin vikārasaṃjñeti.</seg></p>
                <p n="P2"><seg> tatredam udāharaṇaṃ mṛddharmī piṇḍākārād dharmād dharmāntaram
                        upasaṃpadyamāno dharmataḥ pariṇamate ghaṭākāra iti. ghaṭākāro+anāgataṃ
                        lakṣaṇaṃ hitvā vartamānalakṣaṇaṃ pratipadyata iti lakṣaṇataḥ pariṇamate.
                        ghaṭo navapurāṇatāṃ pratikṣaṇam anubhavann avasthāpariṇāmaṃ pratipadyata
                        iti. dharmiṇo+api dharmāntaram avasthā dharmasyāpi lakṣaṇāntaram avasthety
                        eka eva dravyapariṇāmo bhedenopadarśita iti. evaṃ padārthāntareṣv api yojyam
                        iti. ta ete dharmalakṣaṇāvasthāpariṇāmā dharmisvarūpam anatikrāntā ity eka
                        eva pariṇāmaḥ sarvān amūn viśeṣān abhiplavate. atha ko+ayaṃ pariṇāmaḥ.
                        avasthitasya dravyasya pūrvadharmanivṛttau dharmāntarotpattiḥ pariṇāma
                        iti.</seg></p>
                <p><seg type="bhāṣya">tatra ---</seg></p>

                <p><seg rend="large" type="sutra" xml:id="sū.3.14">śāntoditāvyapadeśyadharmānupātī
                        dharmī</seg> (YS 3.14).</p>
                <p><seg type="bhāṣya">yogyatāvacchinnā dharmiṇaḥ śaktir eva dharmaḥ. sa ca
                        phalaprasavabhedānumita ekasyānyo+anyaś ca paridṛṣṭaḥ. tatra vartamānaḥ
                        svavyāpāram anubhavan dharmī dharmāntarebhyaḥ śāntebhyaś cāvyapadeśyebhyaś
                        ca bhidyate. yadā tu sāmānyena samanvāgato bhavati tadā
                        dharmisvarūpamātratvāt ko+asau kena bhidyeta. </seg></p>
                <p><seg type="bhāṣya">tatra ye khalu dharmiṇo dharmāḥ śāntā uditā avyapadeśyāś ceti,
                        tatra śāntā ye kṛtvā vyāpārānuparatāḥ savyāpārā uditās te cānāgatasya
                        lakṣaṇasya samanantarā vartamānasyānantarā atītāḥ kimartham atītasyānantarā
                        na bhavanti vartamānāḥ, pūrvapaścimatāyā abhāvāt. yathānāgatavartamānayoḥ
                        pūrvapaścimatā naivam atītasya. tasmān nātītasyāsti samanantaraḥ tadanāgata
                        eva samanantaro bhavati vartamānasyeti.</seg></p>
                <p><seg type="bhāṣya">athāvyapadeśyāḥ ke sarvaṃ sarvātmakam iti. yatroktam ---
                        jalabhūmyoḥ pāriṇāmikaṃ rasādivaiśvarūpyaṃ sthāvareṣu dṛṣṭam. tathā
                        sthāvarāṇāṃ jaṅgameṣu jaṅgamānāṃ sthāvareṣv ity evaṃ jātyanucchedena sarvaṃ
                        sarvātmakam iti.</seg></p>
                <p><seg type="bhāṣya">deśakālākāranimittāpabandhān na khalu samānakālam ātmanām
                        abhivyaktir iti. ya eteṣv abhivyaktānabhivyakteṣu dharmeṣv anupātī
                        sāmānyaviśeṣātmā so+anvayī dharmī. yasya tu dharmamātram evedaṃ niranvayaṃ
                        tasya bhogābhāvaḥ. kasmāt, anyena vijñānena kṛtasya karmaṇo+anyat kathaṃ
                        bhoktṛtvenādhikriyate. tatsmṛtyabhāvaś ca nānyadṛṣṭasya smaraṇam
                        anyasyāstīti. vastupratyabhijñānāc ca sthito+anvayī dharmī yo
                        dharmānyathātvam abhyupagataḥ pratyabhijñāyate tasmān nedaṃ dharmamātraṃ
                        niranvayam iti.</seg></p>

                <p><seg rend="large" type="sutra" xml:id="sū.3.15">kramānyatvaṃ pariṇāmānyatve
                        hetuḥ</seg> (YS 3.15).</p>
                <p n="P2"><seg>ekasya dharmiṇa eka eva pariṇāma iti prasakte kramānyatvaṃ
                        pariṇāmānyatve hetur bhavatīti. tadyathā
                        cūrṇamṛtpiṇḍamṛdghaṭamṛtkapālamṛtkaṇamṛd iti ca kramaḥ. yo yasya dharmasya
                        samanantaro dharmaḥ sa tasya kramaḥ. piṇḍaḥ pracyavate ghaṭa upajāyata iti
                        dharmapariṇāmakramaḥ. lakṣaṇapariṇāmakramo ghaṭasyānāgatabhāvād
                        vartamānabhāvaḥ kramaḥ. tathā piṇḍasya vartamānabhāvād atītabhāvaḥ kramaḥ.
                        nātītasyāsti kramaḥ. kasmāt. pūrvaparatāyāṃ satyāṃ samanantaratvaṃ, sā tu
                        nāsty atītasya tasmād dvayor eva lakṣaṇayoḥ kramaḥ.
                        tathāvasthāpariṇāmakramo+api ghaṭasyābhinavasya prānte purāṇatā dṛśyate. sā
                        ca kṣaṇaparamparānupātinā krameṇābhivyajyamānā parāṃ vyaktim āpadyata iti.
                        dharmalakṣaṇābhyāṃ ca viśiṣṭo+ayaṃ tṛtīyaḥ pariṇāma iti.</seg></p>
                <p><seg type="bhāṣya">ta ete kramā dharmadharmibhede sati pratilabdhasvarūpāḥ.
                        dharmo+api dharmī bhavaty anyadharmasvarūpāpekṣayeti. yadā tu paramārthato
                        dharmiṇy abhedopacāras taddvāreṇa sa evābhidhīyate dharmas tadāyam
                        ekatvenaiva kramaḥ pratyavabhāsate.</seg></p>
                <p><seg type="bhāṣya">cittasya dvaye dharmā paridṛṣṭāś cāparidṛṣṭāś ca. tatra
                        pratyayātmakāḥ paridṛṣṭā vastumātrātmakā aparidṛṣṭāḥ. te ca saptaiva
                        bhavanty anumānena prāpitavastumātrasadbhāvāḥ.</seg></p>
                <p><seg type="bhāṣya">``<quote><lg>
                                <l>nirodhadharmasaṃskārāḥ pariṇāmo+atha jīvanam /</l>
                                <l>ceṣṭā śaktiś ca cittasya dharmā darśanavarjitāḥ //</l>
                            </lg></quote>'' iti.</seg></p>
                <p><seg type="bhāṣya">ato yogina upāttasarvasādhanasya bubhutsitārthapratipattaye
                        saṃyamasya viṣaya upakṣipyate ---</seg></p>

                <p><seg rend="large" type="sutra" xml:id="sū.3.16">pariṇāmatrayasaṃyamād
                        atītānāgatajñānam</seg> (YS 3.16).</p>
                <p><seg type="bhāṣya">dharmalakṣaṇāvasthāpariṇāmeṣu saṃyamād yogināṃ bhavaty
                        atītānāgatajñānam. dhāraṇādhyānasamādhitrayam ekatra saṃyama uktaḥ. tena
                        pariṇāmatrayaṃ sākṣātkriyamāṇam atītānāgatajñānaṃ teṣu
                    saṃpādayati.</seg></p>

                <p><seg rend="large" type="sutra" xml:id="
                                sū.3.17"
                        >śabdārthapratyayānām itaretarādhyāsāt saṃkaras tatpravibhāgasaṃyamāt
                        sarvabhūtarutajñānam</seg> (YS 3.17).</p>
                <p><seg type="bhāṣya">tatra vāgvarṇeṣv evārthavatī. śrotraṃ ca
                        dhvanipariṇāmamātraviṣayam. padaṃ punar nādānusaṃhārabuddhinirgrāhyam iti.
                        varṇā ekasamayāsaṃbhavitvāt parasparaniranugrahātmānas te padam
                        asaṃspṛśyānupasthāpyāvirbhūtās tirobhūtāś ceti pratyekam apadasvarūpā
                        ucyante. </seg></p>
                <p><seg type="bhāṣya">varṇaḥ punar ekaikaḥ padātmā sarvābhidhānaśaktipracitaḥ
                        sahakārivarṇāntarapratiyogitvād vaiśvarūpyam ivāpannaḥ pūrvaś
                        cottareṇottaraś ca pūrveṇa viśeṣe+avasthāpita ity evaṃ bahavo varṇāḥ
                        kramānurodhino+arthasaṃketenāvacchinnā iyanta ete sarvābhidhānaśaktiparivṛtā
                        gakāraukāravisarjanīyāḥ sāsnādimantam arthaṃ dyotayantīti. </seg></p>
                <p><seg type="bhāṣya">tad eteṣām arthasaṃketenāvacchinnānām upasaṃhṛtadhvanikramāṇāṃ
                        ya eko buddhinirbhāsas tatpadaṃ vācakaṃ vācyasya saṃketyate. tad ekaṃ padam
                        ekabuddhiviṣaya ekaprayatnākṣiptam abhāgam akramam avarṇaṃ bauddham
                        antyavarṇapratyayavyāpāropasthāpitaṃ paratra pratipipādayiṣayā varṇair
                        evābhidhīyamānaiḥ śrūyamāṇaiś ca śrotṛbhir anādivāgvyavahāravāsanānuviddhayā
                        lokabuddhyā siddhavatsaṃpratipattyā pratīyate. </seg></p>
                <p><seg type="bhāṣya">tasya saṃketabuddhitaḥ pravibhāga etāvatām
                        evaṃjātīyako+anusaṃhāra ekasyārthasya vācaka iti. saṃketas tu
                        padapadārthayor itaretarādhyāsarūpaḥ smṛtyātmako yo+ayaṃ śabdaḥ so+ayam
                        artho yo+ayam arthaḥ so+ayaṃ śabda iti. evam itaretarādhyāsarūpaḥ saṃketo
                        bhavatīti. evam ete śabdārthapratyayā itaretarādhyāsāt saṃkīrṇā gaur iti
                        śabdo gaur ity artho gaur iti jñānam. ya eṣāṃ pravibhāgajñaḥ sa sarvavit.
                    </seg></p>
                <p><seg type="bhāṣya">sarvapadeṣu cāsti vākyaśaktivṛkṣa ity ukte+astīti gamyate. na
                        sattāṃ padārtho vyabhicaratīti. tathā na hy asādhanā kriyāstīti. </seg></p>
                <p><seg type="bhāṣya">tathā ca pacatīty ukte sarvakārakāṇām ākṣepo
                        niyamārtho+anuvādaḥ kartṛkaraṇakarmaṇāṃ caitrāgnitaṇḍulānām iti. dṛṣṭaṃ ca
                        vākyārthe padaracanaṃ śrotriyaś chando+adhīte, jīvati prāṇān dhārayati.
                        tatra vākye padārthābhivyaktis tataḥ padaṃ pravibhajya vyākaraṇīyaṃ
                        kriyāvācakaṃ vā kārakavācakaṃ vā. anyathā bhavaty aśvo+ajāpaya ity evamādiṣu
                        nāmākhyātasārūpyād anirjñātaṃ kathaṃ kriyāyāṃ kārake vā
                    vyākriyeteti.</seg></p>
                <p><seg type="bhāṣya">teṣāṃ śabdārthapratyayānāṃ pravibhāgaḥ. tadyathā śvetate
                        prāsāda iti kriyārthaḥ, śvetaḥ prāsāda iti kārakārthaḥ śabdaḥ,
                        kriyākārakātmā tadarthaḥ pratyayaś ca. kasmāt so+ayam ity abhisaṃbandhād
                        ekākāra eva pratyayaḥ saṃketa iti. </seg></p>
                <p><seg type="bhāṣya">yas tu śveto+arthaḥ sa śabdapratyayayor ālambanībhūtaḥ. sa hi
                        svābhir avasthābhir vikriyamāṇo na śabdasahagato na buddhisahagataḥ. evaṃ
                        śabda evaṃ pratyayo netaretarasahagata ity anyathā śabdo+anyathārtho+anyathā
                        pratyaya iti vibhāgaḥ. evaṃ tatpravibhāgasaṃyamād yoginaḥ
                        sarvabhūtarutajñānaṃ saṃpadyata iti.</seg></p>

                <p><seg rend="large" type="sutra" xml:id="sū.3.18. ">saṃskārasākṣātkaraṇāt
                        pūrvajātijñānam</seg> (YS 3.18). </p>
                <p><seg type="bhāṣya">dvaye khalv amī saṃskārāḥ smṛtikleśahetavo vāsanārūpā
                        vipākahetavo dharmādharmarūpāḥ. te pūrvabhavābhisaṃskṛtāḥ
                        pariṇāmaceṣṭānirodhaśaktijīvanadharmavad aparidṛṣṭāś cittadharmāḥ. teṣu
                        saṃyamaḥ saṃskārasākṣātkriyāyai samarthaḥ. na ca deśakālanimittānubhavair
                        vinā teṣām asti sākṣātkaraṇam. tad itthaṃ saṃskārasākṣātkaraṇāt
                        pūrvajātijñānam utpadyate yoginaḥ. paratrāpy evam eva saṃskārasākṣātkaraṇāt
                        parajātisaṃvedanam. </seg></p>
                <p n="P5"><seg> atredam ākhyānaṃ śrūyate --- bhagavato jaigīṣavyasya
                        saṃskārasākṣātkaraṇād daśasu mahāsargeṣu janmapariṇāmakramam anupaśyato
                        vivekajaṃ jñānaṃ prādurabhūt. atha bhagavān āvaṭyas tanudharas tam uvāca ---
                        daśasu mahāsargeṣu bhavyatvād anabhibhūtabuddhisattvena tvayā
                        narakatiryaggarbhasaṃbhavaṃ duḥkhaṃ saṃpaśyatā devamanuṣyeṣu punaḥ punar
                        utpadyamānena sukhaduḥkhayoḥ kim adhikam upalabdham iti. bhagavantam āvaṭyaṃ
                        jaigīṣavya uvāca. daśasu mahāsargeṣu bhavyatvād anabhibhūtabuddhisattvena
                        mayā narakatiryagbhavaṃ duḥkhaṃ saṃpaśyatā devamanuṣyeṣu punaḥ punar
                        utpadyamānena yat kiṃcid anubhūtaṃ tat sarvaṃ duḥkham eva pratyavaimi.
                        bhagavān āvaṭya uvāca. yad idam āyuṣmataḥ pradhānavaśitvam anuttamaṃ ca
                        saṃtoṣasukhaṃ kim idam api duḥkhapakṣe nikṣiptam iti. bhavagāñ jaigīṣavya
                        uvāca --- viṣayasukhāpekṣayaivedam anuttamaṃ saṃtoṣasukham uktam.
                        kaivalyasukhāpekṣayā duḥkham eva. buddhisattvasyāyaṃ dharmas triguṇas
                        triguṇaś ca pratyayo heyapakṣe nyasta iti. duḥkharūpas tṛṣṇātantuḥ.
                        tṛṣṇāduḥkhasaṃtāpāpagamāt tu prasannam abādhaṃ sarvānukūlaṃ sukham idam
                        uktam iti.</seg></p>

                <p><seg rend="large" type="sutra" xml:id="sū.3.19">pratyayasya paracittajñānam</seg>
                    (YS 3.19).</p>
                <p><seg type="bhāṣya">pratyaye saṃyamāt pratyayasya sākṣātkaraṇāt tataḥ
                        paracittajñānam.</seg></p>

                <p><seg rend="large" type="sutra" xml:id="sū.3.20">na ca tat sālambanaṃ
                        tasyāviṣayībhūtatvāt</seg> (YS 3.20).</p>
                <p><seg type="bhāṣya">raktaṃ pratyayaṃ jānāty amuṣminn ālambane raktam iti na
                        jānāti. parapratyayasya yad ālambanaṃ tad yogicittena nālambanīkṛtaṃ
                        parapratyayamātraṃ tu yogicittasyālambanībhūtam iti.</seg></p>

                <p><seg rend="large" type="sutra" xml:id="sū.3.21">kāyarūpasaṃyamāt
                        tadgrāhyaśaktistambhe cakṣuḥprakāśāsaṃprayoge+antardhānam</seg> (YS
                    3.21).</p>
                <p><seg type="bhāṣya">kāyasya rūpe saṃyamād rūpasya yā grāhyā śaktis tāṃ
                        pratiṣṭabhnāti. grāhyaśaktistambhe sati cakṣuṣprakāśāsaṃprayoge+antardhānam
                        utpadyate yoginaḥ. etena śabdādyantardhānam uktaṃ veditavyam.</seg></p>

                <p><seg rend="large" type="sutra" xml:id="sū.3.22. ">sopakramaṃ nirupakramaṃ ca
                        karma tatsaṃyamād aparāntajñānam ariṣṭebhyo vā</seg> (YS 3.22). </p>
                <p><seg type="bhāṣya">āyurvipākaṃ karma dvividhaṃ sopakramaṃ nirupakramaṃ ca. tatra
                        yathārdraṃ vastraṃ vitānitaṃ laghīyasā kālena śuṣyet tathā sopakramam. yathā
                        ca tad eva saṃpiṇḍitaṃ cireṇa saṃśuṣyed evaṃ nirupakramam. yathā vāgniḥ
                        śuṣke kakṣe mukto vātena samantato yuktaḥ kṣepīyasā kālena dahet tathā
                        sopakramam. yathā vā sa evāgnis tṛṇarāśau kramaśo ʼvayaveṣu nyastaś cireṇa
                        dahet tathā nirupakramam. tadaikabhavikam āyuṣkaraṃ karma dvividhaṃ
                        sopakramaṃ nirupakramaṃ ca. tatsaṃyamād aparāntasya prāyaṇasya jñānam.
                    </seg></p>
                <p><seg type="bhāṣya">ariṣṭebhyo veti trividham ariṣṭam ādhyātmikam ādhibhautikam
                        ādhidaivikaṃ ceti. tatrādhyātmikaṃ ghoṣaṃ svadehe pihitakarṇo na śṛṇoti,
                        jyotir vā netre+avaṣṭabdhe na paśyati. tathādhibhautikaṃ yamapuruṣān
                        paśyati, pitṝn atītān akasmāt paśyati. tathādhidaivikaṃ svargam akasmāt
                        siddhān vā paśyati. viparītaṃ vā sarvam iti anena vā jānāty aparāntam
                        upasthitam iti.</seg></p>

                <p><seg rend="large" type="sutra" xml:id="sū.3.23">maitryādiṣu balāni</seg> (YS
                    3.23).</p>
                <p><seg type="bhāṣya">maitrī karuṇā muditeti tisro bhāvanās tatra bhūteṣu sukhiteṣu
                        maitrīṃ bhāvayitvā maitrībalaṃ labhate. duḥkhiteṣu karuṇāṃ bhāvayitvā
                        karuṇābalaṃ labhate. puṇyaśīleṣu muditāṃ bhāvayitvā muditābalaṃ labhate.
                        bhāvanātaḥ samādhir yaḥ sa saṃyamas tato balāny avandhyavīryāṇi jāyante.
                        pāpaśīleṣūpekṣā na tu bhāvanā. tataś ca tasyāṃ nāsti samādhir ity ato na
                        balam upekṣātas tatra saṃyamābhāvād iti.</seg></p>
                <p n="P8"><seg rend="large" type="sutra" xml:id="sū.3.24">baleṣu hastibalādīni</seg>
                    (YS 3.24).</p>
                <p><seg type="bhāṣya">hastibale saṃyamād dhastibalo bhavati. vainateyabale saṃyamād
                        vainateyabalo bhavati. vāyubale saṃyamād vāyubalo bhavatīty
                    evamādi.</seg></p>

                <p><seg rend="large" type="sutra" xml:id="sū.3.25">pravṛttyālokanyāsāt
                        sūkṣmavyavahitaviprakṛṣṭajñānam</seg> (YS 3.25).</p>
                <p><seg type="bhāṣya">jyotiṣmatī pravṛttir uktā manasas tasyā ya ālokas taṃ yogī
                        sūkṣme vā vyavahite vā viprakṛṣṭe vārthe vinyasya tam artham
                        adhigacchati.</seg></p>

                <p><seg rend="large" type="sutra" xml:id="sū.3.26">bhuvanajñānaṃ sūrye
                        saṃyamāt</seg> (YS 3.26).</p>
                <p><seg>tatprastāraḥ sapta lokāḥ. tatrāvīceḥ prabhṛti merupṛṣṭhaṃ yāvad ity evaṃ
                        bhūrlokaḥ. merupṛṣṭhād ārabhya --- ādhruvād
                        grahanakṣatratārāvicitro+antarikṣalokaḥ. tataḥ paraḥ svarlokaḥ pañcavidho
                        māhendras tṛtīyo lokaḥ. caturthaḥ prājāpatyo maharlokaḥ. trividho brāhmaḥ
                        tadyathā --- janalokas tapolokaḥ satyaloka iti. </seg></p>
                <p><seg type="bhāṣya">``<quote><lg>
                                <l>brāhmas tribhūmiko loka prājāpatyas tato mahān /</l>
                                <l>māhendraś ca svar ity ukto divi tārā bhuvi prajāḥ //</l>
                            </lg></quote>''</seg></p>
                <p><seg type="bhāṣya">iti saṃgrahaślokaḥ.</seg></p>
                <p><seg type="bhāṣya">tatrāvīcer upary upari niviṣṭāḥ ṣaṇmahānarakabhūmayo
                        ghanasalilānalānilākāśatamaḥpratiṣṭhā
                        mahākālāmbarīṣarauravamahārauravakālasūtrāndhatāmisrāḥ. yatra
                        svakarmopārjitaduḥkhavedanāḥ prāṇinaḥ kaṣṭam āyur dīrgham ākṣipya jāyante.
                        tato mahātalarasātalātalasutalavitalatalātalapātālākhyāni sapta pātālāni.
                        bhūmir iyam aṣṭamī saptadvīpā vasumatī, yasyāḥ sumerur madhye parvatarājaḥ
                        kāñcanaḥ. tasya rājatavaidūryasphaṭikahemamaṇimayāni śṛṅgāṇi. tatra
                        vaidūryaprabhānurāgān nīlotpalapatraśyāmo nabhaso dakṣiṇo bhāgaḥ, śvetaḥ
                        pūrvaḥ, svacchaḥ paścimaḥ, kuraṇṭakābha uttaraḥ. dakṣiṇapārśve cāsya jambūr
                        yato+ayaṃ jambūdvīpaḥ. tasya sūryapracārād rātriṃdivaṃ lagnam iva vartate.
                        tasya nīlaśvetaśṛṅgavanta udīcīnās trayaḥ parvatā dvisāhasrāyāmāḥ.
                        tadantareṣu trīṇi varṣāṇi nava nava yojanasāhasrāṇi ramaṇakaṃ hiraṇmayam
                        uttarāḥ kurava iti. niṣadhahemakūṭahimaśailā dakṣiṇato dvisāhasrāyāmāḥ.
                        tadantareṣu trīṇi varṣāṇi nava nava yojanasāhasrāṇi harivarṣaṃ kiṃpuruṣaṃ
                        bhāratam iti. sumeroḥ prācīnā bhadrāśvamālyavatsīmānaḥ pratīcīnāḥ ketumālā
                        gandhamādanasīmānaḥ. madhye varṣamilāvṛtam. tad etad yojanaśatasāhasraṃ
                        sumeror diśidiśi tadardhena vyūḍham.</seg></p>
                <p><seg type="bhāṣya">sa khalv ayaṃ śatasāhasrāyāmo jambūdvīpas tato dviguṇena
                        lavaṇodadhinā valayākṛtinā veṣṭitaḥ. tataś ca dviguṇā dviguṇāḥ
                        śākakuśakrauñcaśālmalagomedha(plakṣa) puṣkaradvīpāḥ, samudrāś ca
                        sarṣaparāśikalpāḥ savicitraśailāvataṃsā
                        ikṣurasasurāsarpirdadhimaṇḍakṣīrasvādūdakāḥ. sapta samudrapariveṣṭitā
                        valayākṛtayo lokālokaparvataparivārāḥ pañcāśad yojanakoṭiparisaṃkhyātāḥ. tad
                        etat sarvaṃ supratiṣṭhitasaṃsthānamaṇḍamadhye vyūḍham. aṇḍaṃ ca
                        pradhānasyāṇur avayavo yathākāśe khadyota iti.</seg></p>
                <p><seg type="bhāṣya">tatra pātāle jaladhau parvateṣv eteṣu devanikāyā
                        asuragandharvakiṃnarakiṃpuruṣayakṣarākṣasabhūtapretapiśācāpasmārakāpsarobrahmarākṣasakūṣmāṇḍavināyakāḥ
                        prativasanti. sarveṣu dvīpeṣu puṇyātmāno devamanuṣyāḥ.</seg></p>
                <p><seg type="bhāṣya">sumerus tridaśānām udyānabhūmiḥ tatra miśravanaṃ nandanaṃ
                        caitrarathaṃ sumānasam ity udyānāni. sudharmā devasabhā sudarśanaṃ puram.
                        vaijayantaḥ prāsādaḥ. grahanakṣatratārakās tu dhruve nibaddhā
                        vāyuvikṣepaniyamenopalakṣitapracārāḥ sumeror upary upari saṃniviṣṭā divi
                        viparivartante. </seg></p>
                <p><seg type="bhāṣya">māhendranivāsinaḥ ṣaḍdevanikāyāḥ --- tridaśā agniṣvāttā yāmyās
                        tuṣitā aparinirmitavaśavartinaḥ parinirmitavaśavartinaś ceti. sarve
                        saṃkalpasiddhā aṇimādyaiśvaryopapannāḥ kalpāyuṣo vṛndārakāḥ kāmabhogina
                        aupapādikadehā uttamānukūlābhir apsarobhiḥ kṛtaparicārāḥ. </seg></p>
                <p><seg type="bhāṣya">mahati loke prājāpatye pañcavidho devanikāyaḥ --- kumudā
                        ṛbhavaḥ pratardanā añjanābhāḥ pracitābhā iti. ete mahābhūtavaśino
                        dhyānāhārāḥ kalpasahasrāyuṣaḥ. prathame brahmaṇo janaloke caturvidho
                        devanikāyo brahmapurohitā brahmakāyikā brahmamahākāyikā amarā iti. te
                        bhūtendriyavaśino dviguṇadviguṇottarāyuñaḥ.</seg></p>
                <p><seg type="bhāṣya">dvitīye tapasi loke trividho devanikāyaḥ --- ābhāsvarā
                        mahābhāsvarāḥ satyamahābhāsvarā iti. te bhūtendriyaprakṛtivaśino
                        dviguṇadviguṇottarāyuṣaḥ sarve dhyānāhārā ūrdhvaretasa ūrdhvam
                        apratihatajñānā adharabhūmiṣv anāvṛtajñānaviṣayāḥ. tṛtīye brahmaṇaḥ
                        satyaloke catvāro devanikāyā akṛtabhavananyāsāḥ svapratiṣṭhā
                        uparyuparisthitāḥ pradhānavaśino yāvat sargāyuṣaḥ.</seg></p>
                <p><seg type="bhāṣya">tatrācyutāḥ savitarkadhyānasukhāḥ, śuddhanivāsāḥ
                        savicāradhyānasukhāḥ, satyābhā ānandamātradhyānasukhāḥ, saṃjñāsaṃjñinaś
                        cāsmitāmātradhyānasukhāḥ. te+api trailokyamadhye pratitiṣṭhanti. ta ete
                        sapta lokāḥ sarva eva brahmalokāḥ. videhaprakṛtilayās tu mokṣapade vartanta
                        iti na lokamadhye nyastā iti. etad yoginā sākṣātkaraṇīyaṃ sūryadvāre
                        saṃyamaṃ kṛtvā, tato+anyatrāpi evaṃ tāvad abhyased yāvad idaṃ sarvaṃ dṛṣṭam
                        iti.</seg></p>

                <p><seg rend="large" type="sutra" xml:id="sū.3.27">candre tārāvyūhajñānam</seg> (YS
                    3.27).</p>
                <p><seg type="bhāṣya">candre saṃyamaṃ kṛtvā tārāṇāṃ vyūhaṃ vijānīyāt.</seg></p>

                <p><seg rend="large" type="sutra" xml:id="sū.3.28. ">dhruve tadgatijñānam</seg> (YS
                    3.28). </p>
                <p><seg type="bhāṣya">tato dhruve saṃyamaṃ kṛtvā tārāṇāṃ gatiṃ vijānīyāt
                        ūrdhvavimāneṣu kṛtasaṃyamas tāni vijānīyāt.</seg></p>

                <p><seg rend="large" type="sutra" xml:id="sū.3.29">nābhicakre kāyavyūhajñānam</seg>
                    (YS 3.29).</p>
                <p><seg type="bhāṣya">nābhicakre saṃyamaṃ kṛtvā kāyavyūhaṃ vijānīyāt
                        vātapittaśleṣmāṇas trayo doṣāḥ. dhātavaḥ sapta
                        tvaglohitamāṃsasnāyvasthimajjāśukrāṇi pūrvaṃ pūrvam eṣāṃ bāhyam ity eṣa
                        vinyāsaḥ.</seg></p>

                <p><seg rend="large" type="sutra"
                        xml:id="
                                sū.3.30. ">kaṇṭhakūpe
                        kṣutpipāsānivṛttiḥ</seg> (YS 3.30). </p>
                <p><seg type="bhāṣya">jihvāyā adhastāt tantus tantor adhastāt kaṇṭhas tato+adhastāt
                        kūpas tatra saṃyamāt kṣutpipāse na bādhete.</seg></p>

                <p><seg rend="large" type="sutra" xml:id="sū.3.31">kūrmanāḍyāṃ sthairyam</seg> (YS
                    3.31).</p>
                <p><seg type="bhāṣya">kūpād adha urasi kūrmākārā nāḍī, tasyāṃ kṛtasaṃyamaḥ
                        sthirapadaṃ labhate yathā sarpo godhā veti.</seg></p>

                <p><seg rend="large" type="sutra" xml:id="sū.3.32">mūrdhajyotiṣi
                        siddhadarśanam</seg> (YS 3.32).</p>
                <p><seg n="P4">śiraḥkapāle+antaś chidraṃ prabhāsvaraṃ jyotis tatra saṃyamaṃ kṛtvā
                        siddhānāṃ dyāvāpṛthivyor antarālacāriṇāṃ darśanam.</seg></p>

                <p><seg rend="large" type="sutra" xml:id="sū.3.33">prātibhād vā sarvam</seg> (YS
                    3.33).</p>
                <p><seg type="bhāṣya">prātibhaṃ nāma tārakaṃ tadvivekajasya jñānasya pūrvarūpam.
                        yathodaye prabhā bhāskarasya. tena vā sarvam eva jānāti yogī prātibhasya
                        jñānasyotpattāv iti.</seg></p>

                <p><seg rend="large" type="sutra" xml:id="sū.3.34">hṛdaye cittasaṃvit</seg> (YS
                    3.34).</p>
                <p><seg type="bhāṣya">yad idam asmin brahmapure daharaṃ puṇḍarīkaṃ veśma tatra
                        vijñānaṃ tasmin saṃyamāc cittasaṃvit.</seg></p>

                <p><seg rend="large" type="sutra" xml:id="sū.3.35">sattvapuruṣayor
                        atyantāsaṃkīrṇayoḥ pratyayāviśeṣo bhogaḥ parārthāt svārthasaṃyamāt
                        puruṣajñānam</seg> (YS 3.35).</p>
                <p><seg type="bhāṣya">buddhisattvaṃ prakhyāśīlaṃ samānasattvopanibandhane
                        rajastamasī vaśīkṛtya sattvapuruṣānyatāpratyayena pariṇatam. tasmāc ca
                        sattvāt pariṇāmino+atyantavidharmā viśuddho+anyaś citimātrarūpaḥ puruṣaḥ.
                        tayor atyantāsaṃkīrṇayoḥ pratyayāviśeṣo bhogaḥ puruṣasya darśitaviṣayatvāt
                        sa bhogapratyayaḥ sattvasya parārthatvād dṛśyaḥ. </seg></p>
                <p><seg type="bhāṣya">yas tu tasmād viśiṣṭaś citimātrarūpo+anyaḥ pauruṣeyaḥ
                        pratyayas tatra saṃyamāt puruṣaviṣayā prajñā jāyate. na ca puruṣapratyayena
                        buddhisattvātmanā puruṣo dṛśyate puruṣa eva taṃ pratyayaṃ svātmāvalambanaṃ
                        paśyati tathā hy uktam --- ``<quote>vijñātāram are kena vijānīyāt</quote>''
                        iti.</seg></p>

                <p><seg rend="large" type="sutra" xml:id="sū.3.36">tataḥ
                        prātibhaśrāvaṇavedanādarśāsvādavārtā jāyante</seg> (YS 3.36). </p>
                <p><seg type="bhāṣya">prātibhāt sūkṣmavyavahitaviprakṛṣṭātītānāgatajñānam. śrāvaṇād
                        divyaśabdaśravaṇam. vedanād divyasparśādhigamaḥ. ādarśād divyarūpasaṃvit
                        āsvādād divyarasasaṃvit vārtāto divyagandhavijñānam ity etāni nityaṃ
                        jāyante.</seg></p>

                <p><seg rend="large" type="sutra" xml:id="sū.3.37">te samādhāv upasargā vyutthāne
                        siddhayaḥ</seg> (YS 3.37).</p>
                <p><seg type="bhāṣya">te prātibhādayaḥ samāhitacittasyotpadyamānā upasargās
                        taddarśanapratyanīkatvāt vyutthitacittasyotpadyamānāḥ siddhayaḥ.</seg></p>

                <p><seg rend="large" type="sutra" xml:id="sū.3.38">bandhakāraṇaśaithilyāt
                        pracārasaṃvedanāc ca cittasya paraśarīrāveśaḥ</seg> (YS 3.38).</p>
                <p><seg type="bhāṣya">lolībhūtasya manaso+apratiṣṭhasya śarīre karmāśayavaśād
                        bandhaḥ pratiṣṭhety arthaḥ tasya karmaṇo bandhakāraṇasya śaithilyaṃ
                        samādhibalād bhavati. pracārasaṃvedanaṃ ca cittasya samādhijam eva
                        karmabandhakṣayāt svacittasya pracārasaṃvedanāc ca yogī cittaṃ svaśarīrān
                        niṣkṛṣya śarīrāntareṣu nikṣipati. nikṣiptaṃ cittaṃ cendriyāṇy anu patanti.
                        yathā madhukararājānaṃ makṣikā utpatantam anūtpatanti niviśamānam anu
                        niviśante tathendriyāṇi paraśarīrāveśe cittam anu vidhīyanta iti.</seg></p>

                <p><seg rend="large" type="sutra" xml:id="sū.3.39. ">udānajayāj jalapaṅkakaṇṭakādiṣv
                        asaṅga utkrāntiś ca</seg> (YS 3.39). </p>
                <p><seg type="bhāṣya">samastendriyavṛttiḥ prāṇādilakṣaṇā jīvanaṃ, tasya kriyā
                        pañcatayī prāṇo mukhanāsikāgatir āhṛdayavṛttiḥ. samaṃ nayanāt samānaś
                        cānābhivṛttiḥ. apanayanād apāna āpādatalavṛttiḥ unnayanād udāna āśirovṛttiḥ
                        vyāpī vyāna iti. eṣāṃ pradhānaṃ prāṇaḥ udānajayāj jalapaṅkakaṇṭakādiṣv
                        asaṅga utkrāntiś ca prāyaṇakāle bhavati tāṃ vaśitvena
                    pratipadyate.</seg></p>

                <p><seg rend="large" type="sutra" xml:id="sū.3.40">samānajayāj jvalanam</seg> (YS
                    3.40).</p>
                <p><seg type="bhāṣya">jitasamānas tejasa upadhmānaṃ kṛtvā jvalayati.</seg></p>

                <p><seg rend="large" type="sutra" xml:id="sū.3.41. ">śrotrākāśayoḥ saṃbandhasaṃyamād
                        divyaṃ śrotram</seg> (YS 3.41). </p>
                <p><seg type="bhāṣya">sarvaśrotrāṇām ākāśaṃ pratiṣṭhā sarvaśabdānāṃ ca yathoktam ---
                        tulyadeśaśravaṇānām ekadeśaśrutitvaṃ sarveṣāṃ bhavatīti tac caitad ākāśasya
                        liṅgam.</seg></p>
                <p><seg type="bhāṣya">anāvaraṇaṃ coktam. tathāmūrtasyānāvaraṇadarśanād vibhutvam api
                        prakhyātam ākāśasya. śabdagrahaṇānumitaṃ śrotram. badhirābadhirayor ekaḥ
                        śabdaṃ gṛhṇāty aparo na gṛhṇātīti tasmāc chrotram eva śabdaviṣayam
                        śrotrākāśayoḥ saṃbandhe kṛtasaṃyamasya yogino divyaṃ śrotraṃ
                        pravartate.</seg></p>

                <p><seg rend="large" type="sutra" xml:id="sū.3.42">kāyākāśayoḥ saṃbandhasaṃyamāl
                        laghutūlasamāpatteś cākāśagamanam</seg> (YS 3.42).</p>
                <p><seg type="bhāṣya">yatra kāyas tatrākāśaṃ tasyāvakāśadānāt kāyasya tena
                        saṃbandhaḥ prāptis tatra kṛtasaṃyamo jitvā tatsaṃbandhaṃ laghuṣu vā tūlādiṣv
                        ā paramāṇubhyaḥ samāpattiṃ labdhvā jitasaṃbandho laghur bhavati. laghutvāc
                        ca jale pādābhyāṃ viharati tatas tūrṇanābhitantumātre vihṛtya raśmiṣu
                        viharati tato yatheṣṭam ākāśagatir asya bhavatīti.</seg></p>

                <p><seg rend="large" type="sutra" xml:id="sū.3.43">bahir akalpitā vṛttir mahāvidehā
                        tataḥ prakāśāvaraṇakṣayaḥ</seg> (YS 3.43).</p>
                <p><seg type="bhāṣya">śarīrād bahir manaso vṛttilābho videhā nāma dhāraṇā. sā yadi
                        śarīrapratiṣṭhasya manaso bahirvṛttimātreṇa bhavati sā kalpitety ucyate. yā
                        tu śarīranirapekṣā bahirbhūtasyaiva manaso bahirvṛttiḥ sā khalv akalpitā
                        tatra kalpitayā sādhayanty akalpitāṃ mahāvidehām iti. yayā paraśarīrāṇy
                        āviśanti yoginaḥ, tataś ca dhāraṇātaḥ prakāśātmano buddhisattvasya
                        yadāvaraṇaṃ kleśakarmavipākatrayaṃ rajastamomūlaṃ tasya ca kṣayo
                        bhavati.</seg></p>

                <p><seg rend="large" type="sutra" xml:id="sū.3.44"
                        >sthūlasvarūpasūkṣmānvayārthavattvasaṃyamād bhūtajayaḥ</seg> (YS 3.44).</p>
                <p><seg type="bhāṣya">tatra pārthivādyāḥ śabdādayo viśeṣāḥ sahākārādibhir dharmaiḥ
                        sthūlaśabdena paribhāṣitāḥ etad bhūtānāṃ prathamaṃ rūpam. dvitīyaṃ rūpaṃ
                        svasāmānyaṃ mūrtir bhūmiḥ sneho jalaṃ vahnir uṣṇatā vāyuḥ praṇāmī
                        sarvatogatir ākāśa ity etat svarūpaśabdenocyate.</seg></p>
                <p><seg type="bhāṣya">asya sāmānyasya śabdādayo viśeṣāḥ tathā coktam ---
                        ekajātisamanvitānām eṣāṃ dharmamātravyāvṛttir iti. </seg></p>
                <p><seg type="bhāṣya">sāmānyaviśeṣasamudāyo+atra dravyam. dviṣṭho hi samūhaḥ
                        pratyastamitabhedāvayavānugataḥ śarīraṃ vṛkṣo yūthaṃ vanam iti.</seg></p>
                <p><seg type="bhāṣya">śabdenopāttabhedāvayavānugataḥ samūha ubhaye devamanuṣyāḥ
                        samūhasya devā eko bhāgo manuṣyā dvitīyo bhāgas tābhyām evābhidhīyate
                        samūhaḥ.</seg></p>
                <p><seg type="bhāṣya">sa ca bhedābhedavivakṣitaḥ. āmrāṇāṃ vanaṃ brāhmaṇānāṃ saṃgha
                        āmravaṇaṃ brāhmaṇasaṃgha iti.</seg></p>
                <p><seg type="bhāṣya">sa punar dvividho yutasiddhāvayavo+ayutasiddhāvayavaś ca.
                        yutasiddhāvayavaḥ samūho vanaṃ saṃgha iti ayutasiddhāvayavaḥ saṃghātaḥ
                        śarīraṃ vṛkṣaḥ paramāṇur iti. ayutasiddhāvayavabhedānugataḥ samūho dravyam
                        iti patañjaliḥ etat svarūpam ity uktam.</seg></p>
                <p><seg type="bhāṣya">atha kim eṣāṃ sūkṣmarūpaṃ, tanmātraṃ bhūtakāraṇaṃ,
                        tasyaiko+avayavaḥ paramāṇuḥ sāmānyaviśeṣātmāyutasiddhāvayavabhedānugataḥ
                        samudāya ity evaṃ sarvatanmātrāṇy etat tṛtīyam. atha bhūtānāṃ caturthaṃ
                        rūpaṃ khyātikriyāsthitiśīlā guṇāḥ kāryasvabhāvānupātino+anvayaśabdenoktāḥ.
                        athaiṣāṃ pañcamaṃ rūpam arthavattvaṃ, bhogāpavargārthatā guṇeṣv evānvayinī,
                        guṇās tanmātrabhūtabhautikeṣv iti sarvam arthavat. teṣv idānīṃ bhūteṣu
                        pañcasu pañcarūpeṣu saṃyamāt tasya tasya rūpasya svarūpadarśanaṃ jayaś ca
                        prādurbhavati. tatra pañca bhūtasvarūpāṇi jitvā bhūtajayī bhavati tajjayād
                        vatsānusāriṇya iva gāvo+asya saṃkalpānuvidhāyinyo bhūtaprakṛtayo
                        bhavanti.</seg></p>

                <p><seg rend="large" type="sutra" xml:id="sū.3.45">tato+aṇimādiprādurbhāvaḥ
                        kāyasaṃpat taddharmānabhighātaś ca</seg> (YS 3.45).</p>
                <p><seg type="bhāṣya">tatrāṇimā bhavaty aṇuḥ laghimā laghur bhavati mahimā mahān
                        bhavati. prāptir aṅgulyagreṇāpi spṛśati candramasam. prākāmyam
                        icchānabhighātaḥ bhūmāv unmajjati nimajjati yathodake. vaśitvaṃ
                        bhūtabhautikeṣu vaśī bhavaty avaśyaś cānyeṣām īśitṛtvaṃ teṣāṃ
                        prabhavāpyayavyūhānām īṣṭe. yatra kāmāvasāyitvaṃ satyasaṃkalpatā yathā
                        saṃkalpas tathā bhūtaprakṛtīnām avasthānam. na ca śakto+api
                        padārthaviparyāsaṃ karoti kasmāt anyasya yatra kāmāvasāyinaḥ pūrvasiddhasya
                        tathā bhūteṣu saṃkalpād iti. etāny aṣṭāv aiśvaryāṇi.</seg></p>
                <p><seg type="bhāṣya">kāyasaṃpad vakṣyamāṇā taddharmānabhighātaś ca pṛthvī mūrtyā na
                        niruṇaddhi yoginaḥ śarīrādikriyāṃ, śilām apy anuviśatīti. nāpaḥ snigdhāḥ
                        kledayanti nāgnir uṣṇo dahati na vāyuḥ praṇāmī vahati anāvaraṇātmake+apy
                        ākāśe bhavaty āvṛtakāyaḥ siddhānām apy adṛśyo bhavati.</seg></p>

                <p><seg rend="large" type="sutra" xml:id="sū.3.46"
                        >rūpalāvaṇyabalavajrasaṃhananatvāni kāyasaṃpat</seg> (YS 3.46).</p>
                <p><seg type="bhāṣya">darśanīyaḥ kāntimān atiśayabalo vajrasaṃhananaś
                    ceti.</seg></p>

                <p><seg rend="large" type="sutra" xml:id="sū.3.47"
                        >grahaṇasvarūpāsmitānvayārthavattvasaṃyamād indriyajayaḥ</seg> (YS
                    3.47).</p>
                <p><seg type="bhāṣya">sāmānyaviśeṣātmā śabdādir grāhyaḥ teṣv indriyāṇāṃ vṛttir
                        grahaṇam. na ca tatsāmānyamātragrahaṇākāraṃ katham anālocitaḥ sa
                        viṣayaviśeṣa indriyeṇa manasānuvyavasīyeteti. svarūpaṃ punaḥ prakāśātmano
                        buddhisattvasya sāmānyaviśeṣayor ayutasiddhāvayavabhedānugataḥ samūho
                        dravyam indriyam. teṣāṃ tṛtīyaṃ rūpam asmitālakṣaṇo+ahaṃkāraḥ. tasya
                        sāmānyasyendriyāṇi viśeṣāḥ caturthaṃ rūpaṃ vyavasāyātmakāḥ
                        prakāśakriyāsthitiśīlā guṇā yeṣām indriyāṇi sāhaṃkārāṇi pariṇāmaḥ. pañcamaṃ
                        rūpaṃ guṇeṣu yad anugataṃ puruṣārthavattvam iti. pañcasv eteṣv indriyarūpeṣu
                        yathākramaṃ saṃyamas tatra tatra jayaṃ kṛtvā pañcarūpajayād indriyajayaḥ
                        prādurbhavati yoginaḥ.</seg></p>

                <p><seg rend="large" type="sutra" xml:id="sū.3.48">tato manojavitvaṃ vikaraṇabhāvaḥ
                        pradhānajayaś ca</seg> (YS 3.48).</p>
                <p><seg type="bhāṣya">kāyasyānuttamo gatilābho manojavitvam. videhānām indriyāṇām
                        abhipretadeśakālaviṣayāpekṣo vṛttilābho vikaraṇabhāvaḥ.
                        sarvaprakṛtivikāravaśitvaṃ pradhānajaya ity etās tisraḥ siddhayo
                        madhupratīkā ucyante etāś ca karaṇapañcarūpajayād adhigamyante.</seg></p>

                <p><seg rend="large" type="sutra" xml:id="sū.3.49">sattvapuruṣānyatākhyātimātrasya
                        sarvabhāvādhiṣṭhātṛtvaṃ sarvajñātṛtvaṃ ca</seg> (YS 3.49).</p>
                <p><seg type="bhāṣya">nirdhūtarajastamomalasya buddhisattvasya pare vaiśāradye
                        parasyāṃ vaśīkārasaṃjñāyāṃ vartamānasya
                        sattvapuruṣānyatākhyātimātrarūpapratiṣṭhasya sarvabhāvādhiṣṭhātṛtvam.
                        sarvātmāno guṇā vyavasāyavyavaseyātmakāḥ svāminaṃ kṣetrajñaṃ
                        pratyaśeṣadṛśyātmatvenopasthitā ity arthaḥ. sarvajñātṛtvaṃ sarvātmanāṃ
                        guṇānāṃ śāntoditāvyapadeśyadharmatvena vyavasthitānām akramopārūḍhaṃ
                        vivekajaṃ jñānam ity arthaḥ. ity eṣā viśokā nāma siddhir yāṃ prāpya yogī
                        sarvajñaḥ kṣīṇakleśabandhano vaśī viharati.</seg></p>

                <p><seg rend="large" type="sutra" xml:id="sū.3.50">tadvairāgyād api doṣabījakṣaye
                        kaivalyam</seg> (YS 3.50).</p>
                <p><seg type="bhāṣya">yadāsyaivaṃ bhavati kleśakarmakṣaye sattvasyāyaṃ
                        vivekapratyayo dharmaḥ sattvaṃ ca heyapakṣe nyastaṃ puruṣaś cāpariṇāmī
                        śuddho+anyaḥ sattvād iti. evam asya tato virajyamānasya yāni kleśabījāni
                        dagdhaśālibījakalpāny aprasavasamarthāni tāni saha manasā pratyastaṃ
                        gacchanti. teṣu pralīneṣu puruṣaḥ punar idaṃ tāpatrayaṃ na bhuṅkte. tad
                        eteṣāṃ guṇānāṃ manasi karmakleśavipākasvarūpeṇābhivyaktānāṃ caritārthānāṃ
                        pratiprasave puruṣasyātyantiko guṇaviyogaḥ kaivalyaṃ tadā svarūpapratiṣṭhā
                        citiśaktir eva puruṣa iti.</seg></p>

                <p><seg rend="large" type="sutra" xml:id="sū.3.51">sthānyupanimantraṇe
                        saṅgasmayākaraṇaṃ punar aniṣṭaprasaṅgāt</seg> (YS 3.51).</p>
                <p><seg type="bhāṣya">catvāraḥ khalv amī yoginaḥ prāthamakalpiko madhubhūmikaḥ
                        prajñājyotir atikrāntabhāvanīyaś ceti. tatrābhyāsī pravṛttamātrajyotiḥ
                        prathamaḥ ṛtaṃbharaprajño dvitīyaḥ bhūtendriyajayī tṛtīyaḥ sarveṣu bhāviteṣu
                        bhāvanīyeṣu kṛtarakṣābandhaḥ kartavyasādhanād imān. caturtho yas tv
                        atikrāntabhāvanīyas tasya cittapratisarga eko+arthaḥ saptavidhāsya
                        prāntabhūmiprajñā. </seg></p>
                <p><seg type="bhāṣya">tatra madhumatīṃ bhūmiṃ sākṣātkurvato brāhmaṇasya sthānino
                        devāḥ sattvaviśuddhim anupaśyantaḥ sthānair upanimantrayante bho ihāsyatām
                        iha ramyatāṃ kamanīyo+ayaṃ bhogaḥ kamanīyeyaṃ kanyā rasāyanam idaṃ
                        jarāmṛtyuṃ bādhate vaihāyasam idaṃ yānam amī kalpadrumāḥ puṇyā mandākinī
                        siddhā maharṣaya uttamā anukūlā apsaraso divye śrotracakṣuṣī vajropamaḥ
                        kāyaḥ svaguṇaiḥ sarvam idam upārjitam āyuṣmatā pratipadyatām idam akṣayam
                        ajaram amarasthānaṃ devānāṃ priyam iti. evam abhidhīyamānaḥ saṅgadoṣān
                        bhāvayed ghoreṣu saṃsārāṅgāreṣu pacyamānena mayā jananamaraṇāndhakāre
                        viparivartamānena kathaṃcid āsāditaḥ kleśatimiravināśī yogapradīpas tasya
                        caite tṛṣṇāyonayo viṣayavāyavaḥ pratipakṣāḥ. sa khalv ahaṃ labdhālokaḥ
                        katham anayā viṣayamṛgatṛṣṇayā vañcitas tasyaiva punaḥ pradīptasya
                        saṃsārāgner ātmānam indhanīkuryām iti. svasti vaḥ svapnopamebhyaḥ
                        kṛpaṇajanaprārthanīyebhyo viṣayebhya ity evaṃ niścitamatiḥ samādhiṃ
                        bhāvayet.</seg></p>
                <p><seg type="bhāṣya">saṅgam akṛtvā smayam api na kuryād evam ahaṃ devānām api
                        prārthanīya iti smayād ayaṃ susthitaṃmanyatayā mṛtyunā keśeṣu gṛhītam
                        ivātmānaṃ na bhāvayiṣyati. tathā cāsya cchidrāntaraprekṣī nityaṃ
                        yatnopacaryaḥ pramādo labdhavivaraḥ kleśān uttambhayiṣyati tataḥ punar
                        aniṣṭaprasaṅgaḥ. evam asya saṅgasmayāv akurvato bhāvito+artho
                        dṛḍhībhaviṣyati bhāvanīyaś cārtho+abhimukhībhaviṣyatīti.</seg></p>

                <p><seg rend="large" type="sutra" xml:id="sū.3.52">kṣaṇatatkramayoḥ saṃyamād
                        vivekajaṃ jñānam</seg> (YS 3.52).</p>
                <p><seg type="bhāṣya">yathāpakarṣaparyantaṃ dravyaṃ paramāṇur evaṃ
                        paramāpakarṣaparyantaḥ kālaḥ kṣaṇo yāvatā vā samayena calitaḥ paramāṇuḥ
                        pūrvadeśaṃ jahyād uttaradeśam upasaṃpadyeta sa kālaḥ kṣaṇaḥ.
                        tatpravāhāvicchedas tu kramaḥ kṣaṇatatkramayor nāsti vastusamāhāra iti
                        buddhisamāhāro muhūrtāhorātrādayaḥ. sa khalv ayaṃ kālo vastuśūnyo+api
                        buddhinirmāṇaḥ śabdajñānānupātī laukikānāṃ vyutthitadarśanānāṃ vastusvarūpa
                        ivāvabhāsate.</seg></p>
                <p><seg type="bhāṣya">kṣaṇas tu vastupatitaḥ kramāvalambī kramaś ca kṣaṇānantaryātmā
                        taṃ kālavidaḥ kāla ity ācakṣate yoginaḥ. na ca dvau kṣaṇau saha bhavataḥ
                        kramaś ca na dvayoḥ sahabhuvor asaṃbhavāt. pūrvasmād uttarabhāvino
                        yadānantaryaṃ kṣaṇasya sa kramaḥ tasmād vartamāna evaikaḥ kṣaṇo na
                        pūrvottarakṣaṇāḥ santīti. tasmān nāsti tatsamāhāraḥ ye tu bhūtabhāvinaḥ
                        kṣaṇās te pariṇāmānvitā vyākhyeyāḥ tenaikena kṣaṇena kṛtsno lokaḥ pariṇāmam
                        anubhavati. tatkṣaṇopārūḍhāḥ khalv amī sarve dharmāḥ tayoḥ kṣaṇatatkramayoḥ
                        saṃyamāt tayoḥ sākṣātkaraṇam. tataś ca vivekajaṃ jñānaṃ
                    prādurbhavati.</seg></p>
                <p><seg type="bhāṣya">tasya viṣayaviśeṣa upakṣipyate ---</seg></p>

                <p><seg rend="large" type="sutra"
                        xml:id="
                                        sū.3.53">jātilakṣaṇadeśair
                        anyatānavacchedāt tulyayos tataḥ pratipattiḥ</seg> (YS 3.53).</p>
                <p><seg type="bhāṣya">tulyayor deśalakṣaṇasārūpye jātibhedo+anyatāyā hetuḥ, gaur
                        iyaṃ baḍaveyam iti. tulyadeśajātīyatve lakṣaṇam anyatvakaraṃ kālākṣī gauḥ
                        svastimatī gaur iti. dvayor āmalakayor jātilakṣaṇasārūpyād
                        deśabhedo+anyatvakara idaṃ pūrvam idam uttaram iti. yadā tu pūrvam āmalakam
                        anyavyagrasya jñātur uttaradeśa upāvartyate tadā tulyadeśatve pūrvam etad
                        uttaram etad iti pravibhāgānupapattiḥ. asaṃdigdhena ca tattvajñānena
                        bhavitavyam ity ata idam uktaṃ tataḥ pratipattir vivekajajñānād iti.
                    </seg></p>
                <p><seg type="bhāṣya">kathaṃ, pūrvāmalakasahakṣaṇo deśa uttarāmalakasahakṣaṇād deśād
                        bhinnaḥ te cāmalake svadeśakṣaṇānubhavabhinne. anyadeśakṣaṇānubhavas tu
                        tayor anyatve hetur iti. etena dṛṣṭāntena paramāṇos tulyajātilakṣaṇadeśasya
                        pūrvaparamāṇudeśasahakṣaṇasākṣātkaraṇād uttarasya paramāṇos
                        taddeśānupapattāv uttarasya taddeśānubhavo bhinnaḥ sahakṣaṇabhedāt tayor
                        īśvarasya yogino+anyatvapratyayo bhavatīti. </seg></p>
                <p><seg type="bhāṣya">apare tu varṇayanti --- ye+antyā viśeṣās te+anyatāpratyayaṃ
                        kurvantīti tatrāpi deśalakṣaṇabhedo mūrtivyavadhijātibhedaś cānyatve hetuḥ.
                        kṣaṇabhedas tu yogibuddhigamya eveti ata uktaṃ mūrtivyavadhijātibhedābhāvān
                        nāsti mūlapṛthaktvam iti vārṣagaṇyaḥ.</seg></p>

                <p><seg rend="large" type="sutra" xml:id="sū.3.54">tārakaṃ sarvaviṣayaṃ
                        sarvathāviṣayam akramaṃ ceti vivekajaṃ jñānam</seg> (YS 3.54).</p>
                <p><seg type="bhāṣya">tārakam iti svapratibhottham anaupadeśikam ity arthaḥ
                        sarvaviṣayaṃ nāsya kiṃcid aviṣayībhūtam ity arthaḥ. sarvathāviṣayam
                        atītānāgatapratyutpannaṃ sarvaṃ paryāyaiḥ sarvathā jānātīty arthaḥ. akramam
                        ity ekakṣaṇopārūḍhaṃ sarvaṃ sarvathā gṛhṇātīty arthaḥ. etad vivekajaṃ jñānaṃ
                        paripūrṇam asyaivāṃśo yogapradīpo madhumatīṃ bhūmim upādāya yāvad asya
                        parisamāptir iti.</seg></p>
                <p><seg type="bhāṣya">prāptavivekajajñānasyāprāptavivekajajñānasya vā ---</seg></p>

                <p><seg rend="large" type="sutra" xml:id="sū.3.55">sattvapuruṣayoḥ śuddhisāmye
                        kaivalyam iti</seg> (YS 3.55).</p>
                <p><seg type="bhāṣya">yadā nirdhūtarajastamomalaṃ buddhisattvaṃ
                        puruṣasyānyatāpratītimātrādhikāraṃ dagdhakleśabījaṃ bhavati tadā puruṣasya
                        śuddhisārūpyam ivāpannaṃ bhavati, tadā puruṣasyopacaritabhogābhāvaḥ śuddhiḥ.
                        etasyām avasthāyāṃ kaivalyaṃ bhavatīśvarasyānīśvarasya vā
                        vivekajajñānabhāgina itarasya vā. na hi dagdhakleśabījasya jñāne punar
                        apekṣā kācid asti sattvaśuddhidvāreṇaitat samādhijam aiśvaryaṃ jñānaṃ
                        copakrāntam. paramārthatas tu jñānād adarśanaṃ nivartate tasmin nivṛtte na
                        santy uttare kleśāḥ. kleśābhāvāt karmavipākābhāvaḥ caritādhikārāś caitasyām
                        avasthāyāṃ guṇā na puruṣasya punar dṛśyatvenopatiṣṭhante. tatpuruṣasya
                        kaivalyaṃ, tadā puruṣaḥ svarūpamātrajyotir amalaḥ kevalī bhavati.</seg></p>
                <trailer>iti śrīpātañjale sāṃkhyapravacane yogaśāstre vyāsabhāṣye vibhūtipādas
                    tṛtīyaḥ 3.</trailer>
            </div>
            <div>

                <p><seg rend="large" type="sutra" xml:id="sū.4.1">janmauṣadhimantratapaḥsamādhijāḥ
                        siddhayaḥ</seg> (YS 4.1).</p>
                <p><seg type="bhāṣya">dehāntaritā janmanā siddhiḥ oṣadhibhir asurabhavaneṣu
                        rasāyanenety evamādiḥ. mantrair ākāśagamanāṇimādilābhaḥ. tapasā
                        saṃkalpasiddhiḥ, kāmarūpī yatra tatra kāmaga ity evamādi samādhijāḥ siddhayo
                        vyākhyātāḥ. </seg></p>
                <p><seg type="bhāṣya">tatra kāyendriyāṇām anyajātīyapariṇatānām ---</seg></p>

                <p><seg rend="large" type="sutra" xml:id="sū.4.2"> jātyantarapariṇāmaḥ
                        prakṛtyāpūrāt</seg> (YS 4.2). </p>
                <p><seg type="bhāṣya">pūrvapariṇāmāpāya uttarapariṇāmopajanas teṣām
                        apūrvāvayavānupraveśād bhavati. kāyendriyaprakṛtayaś ca svaṃ svaṃ vikāram
                        anugṛhṇanty āpūreṇa dharmādinimittam apekṣamāṇā iti.</seg></p>

                <p><seg rend="large" type="sutra" xml:id="sū.4.3">nimittam aprayojakaṃ prakṛtīnāṃ
                        varaṇabhedas tu tataḥ kṣetrikavat</seg> (YS 4.3).</p>
                <p><seg type="bhāṣya">na hi dharmādi nimittaṃ tatprayojakaṃ prakṛtīnāṃ bhavati na
                        kāryeṇa kāraṇaṃ pravartyata iti kathaṃ tarhi, varaṇabhedas tu tataḥ
                        kṣetrikavat. yathā kṣetrikaḥ kedārād apāṃ pūrṇāt kedārāntaraṃ piplāvayiṣuḥ
                        samaṃ nimnaṃ nimnataraṃ vā nāpaḥ pāṇināpakarṣaty āvaraṇaṃ tv āsāṃ bhinatti
                        tasmin bhinne svayam evāpaḥ kedārāntaram āplāvayanti tathā dharmaḥ
                        prakṛtīnām āvaraṇadharmaṃ bhinatti tasmin bhinne svayam eva prakṛtayaḥ svaṃ
                        svaṃ vikāram āplāvayanti. yathā vā sa eva kṣetrikas tasminn eva kedāre na
                        prabhavaty audakān bhaumān vā rasān dhānyamūlāny anupraveśayituṃ, kiṃ tarhi
                        mudgagavedhukaśyāmākādīṃs tato+apakarṣati. apakṛṣṭeṣu teṣu svayam eva rasā
                        dhānyamūlāny anupraviśanti, tathā dharmo nivṛttimātre kāraṇam adharmasya,
                        śuddhyaśuddhyor atyantavirodhāt, na tu prakṛtipravṛttau dharmo hetur
                        bhavatīti. atra nandīśvarādaya udāhāryāḥ viparyayeṇāpy adharmo dharmaṃ
                        bādhate. tataś cāśuddhipariṇāma iti. tatrāpi nahuṣājagarādaya udāhāryāḥ.
                    </seg></p>
                <p><seg type="bhāṣya">yadā tu yogī bahūn kāyān nirmimīte tadā kim ekamanaskās te
                        bhavanty athānekamanaskā iti ---</seg></p>

                <p><seg rend="large" type="sutra" xml:id="sū.4.4">nirmāṇacittāny asmitāmātrāt</seg>
                    (YS 4.4).</p>
                <p><seg type="bhāṣya">asmitāmātraṃ cittakāraṇam upādāya nirmāṇacittāni karoti, tataḥ
                        sacittāni bhavantīti.</seg></p>

                <p><seg rend="large" type="sutra" xml:id="sū.4.5">pravṛttibhede prayojakaṃ cittam
                        ekam anekeṣām</seg> (YS 4.5).</p>
                <p><seg type="bhāṣya">bahūnāṃ cittānāṃ katham ekacittābhiprāyapuraḥsarā pravṛttir
                        iti sarvacittānāṃ prayojakaṃ cittam ekaṇ nirmimīte, tataḥ
                        pravṛttibhedaḥ.</seg></p>

                <p><seg rend="large" type="sutra" xml:id="sū.4.6. ">tatra dhyānajam anāśayam</seg>
                    (YS 4.6). </p>
                <p><seg type="bhāṣya">pañcavidhaṃ nirmāṇacittaṃ janmauṣadhimantratapaḥsamādhijāḥ
                        siddhaya iti. tatra yad eva dhyānajaṃ cittaṃ tad evānāśayaṃ tasyaiva nāsty
                        āśayo rāgādipravṛttir nātaḥ puṇyapāpābhisaṃbandhaḥ kṣīṇakleśatvād yogina iti
                        itareṣāṃ tu vidyate karmāśayaḥ.</seg></p>
                <p><seg type="bhāṣya">yataḥ ---</seg></p>

                <p><seg rend="large" type="sutra" xml:id="sū.4.7">karmāśuklākṛṣṇaṃ yoginas trividham
                        itareṣām</seg> (YS 4.7).</p>
                <p><seg type="bhāṣya">catuṣpadī khalv iyaṃ karmajātiḥ kṛṣṇā śuklakṛṣṇā
                        śuklāśuklākṛṣṇā ceti. tatra kṛṣṇā durātmanām, śuklakṛṣṇā bahiḥsādhanasādhyā.
                        tatra parapīḍānugrahadvāreṇaiva karmāśayapracayaḥ śuklā
                        tapaḥsvādhyāyadhyānavatām. sā hi kevale manasy āyattatvād abahiḥsādhanādhīnā
                        na parān pīḍayitvā bhavati. aśuklākṛṣṇā saṃnyāsināṃ kṣīṇakleśānāṃ
                        caramadehānām iti tatrāśuklaṃ yogina eva phalasaṃnyāsād akṛṣṇaṃ cānupādānāt
                        itareṣāṃ tu bhūtānāṃ pūrvam eva trividham iti.</seg></p>

                <p><seg rend="large" type="sutra" xml:id="sū.4.8">tatas tadvipākānuguṇānām
                        evābhivyaktir vāsanānām</seg> (YS 4.8).</p>
                <p><seg type="bhāṣya">tata iti trividhāt karmaṇaḥ, tadvipākānuguṇānām eveti
                        yajjātīyasya karmaṇo yo vipākas tasyānuguṇā yā vāsanāḥ karmavipākam
                        anuśerate tāsām evābhivyaktiḥ. na hi daivaṃ karma vipacyamānaṃ
                        nārakatiryaṅmanuṣyavāsanābhivyaktinimittaṃ saṃbhavati kiṃtu daivānuguṇā
                        evāsya vāsanā vyajyante nārakatiryaṅmanuṣyeṣu caivaṃ samānaś
                    carcaḥ.</seg></p>

                <p><seg rend="large" type="sutra" xml:id="sū.4.9">jātideśakālavyavahitānām apy
                        ānantaryaṃ smṛtisaṃskārayor ekarūpatvāt</seg> (YS 4.9).</p>
                <p><seg type="bhāṣya">vṛṣadaṃśavipākodayaḥ svavyañjakāñjanābhivyaktaḥ. sa yadi
                        jātiśatena vā dūradeśatayā vā kalpaśatena vā vyavahitaḥ punaś ca
                        svavyañjakāñjana evodiyād drāg ity evaṃ
                        pūrvānubhūtavṛṣadaṃśavipākābhisaṃskṛtā vāsanā upādāya vyajyeta. kasmāt, yato
                        vyavahitānām apy āsāṃ sadṛśaṃ karmābhivyajñakaṃ nimittībhūtam ity ānantaryam
                        eva. kutaś ca, smṛtisaṃskārayor ekarūpatvāt yathānubhavās tathā saṃskārāḥ.
                        te ca karmavāsanānurūpāḥ yathā ca vāsanās tathā smṛtir iti
                        jātideśakālavyavahitebhyaḥ saṃskārebhyaḥ smṛtiḥ. smṛteś ca punaḥ saṃskārā
                        ityevam ete smṛtisaṃskārāḥ karmāśayavṛttilābhavaśād vyajyante ataś ca
                        vyavahitānām api nimittanaimittikabhāvānucchedād ānantaryam eva siddham
                        iti.</seg></p>

                <p><seg rend="large" type="sutra" xml:id="
                                sū.4.10"
                        >tāsām anāditvaṃ cāśiṣo nityatvāt</seg> (YS 4.10).</p>
                <p><seg type="bhāṣya">tāsāṃ vāsanānām āśiṣo nityatvād anāditvam. yeyam ātmāśīr mā na
                        bhūvaṃ bhūyāsam iti.sarvasya dṛśyate sā na svābhāvikī. kasmāt jātamātrasya
                        jantor ananubhūtamaraṇadharmakasya dveṣaduḥkhānusmṛtinimitto maraṇatrāsaḥ
                        kathaṃ bhavet na ca svābhāvikaṃ vastu nimittam upādatte. tasmād
                        anādivāsanānuviddham idaṃ cittaṃ nimittavaśāt kāścid eva vāsanāḥ pratilabhya
                        puruṣasya bhogāyopāvartata iti.</seg></p>
                <p><seg type="bhāṣya">ghaṭaprāsādapradīpakalpaṃ saṃkocavikāsi cittaṃ
                        śarīraparimāṇākāramātram ity apare pratipannāḥ tathā cāntarābhāvaḥ saṃsāraś
                        ca yukta iti.</seg></p>
                <p><seg type="bhāṣya">vṛttir evāsya vibhunaś cittasya saṃkocavikāsinīty ācāryaḥ. tac
                        ca dharmādinimittāpekṣam. nimittaṃ ca dvividham --- bāhyam ādhyātmikaṃ ca.
                        śarīrādisādhanāpekṣaṃ bāhyaṃ stutidānābhivādanādi, cittamātrādhīnaṃ
                        śraddhādy adhyātmikam. tathā coktam --- ye caite maitryādayo dhyāyināṃ
                        vihārās te bāhyasādhananiranugrahātmānaḥ prakṛṣṭaṃ dharmam
                        abhinirvartayanti. tayor mānasaṃ balīyaḥ. kathaṃ, jñānavairāgye
                        kenātiśayyete, daṇḍakāraṇyaṃ ca cittabalavyatirekeṇa śārīreṇa karmaṇā śūnyaṃ
                        kaḥ kartum utsaheta samudram agastyavad vā pibet.</seg></p>

                <p><seg rend="large" type="sutra" xml:id="sū.4.11">hetuphalāśrayālambanaiḥ
                        saṃgṛhītatvād eṣām abhāve tadabhāvaḥ</seg> (YS 4.11).</p>
                <p><seg type="bhāṣya">hetur dharmāt sukham adharmād duḥkhaṃ sukhād rāgo duḥkhād
                        dveṣas tataś ca prayatnas tena manasā vācā kāyena vā parispandamānaḥ param
                        anugṛhṇāty upahanti vā tataḥ punar dharmādharmau sukhaduḥkhe rāgadveṣāv iti
                        pravṛttam idaṃ ṣaḍaraṃ saṃsāracakram. asya ca pratikṣaṇam āvartamānasyāvidyā
                        netrī mūlaṃ sarvakleśānām ity eṣa hetuḥ. phalaṃ tu yam āśritya yasya
                        pratyutpannatā dharmādeḥ, na hy apūrvopajanaḥ. manas tu sādhikāram āśrayo
                        vāsanānām. na hy avasitādhikāre manasi nirāśrayā vāsanāḥ sthātum utsahante.
                        yad abhimukhībhūtaṃ vastu yāṃ vāsanāṃ vyanakti tasyās tadālambanam. evaṃ
                        hetuphalāśrayālambanair etaiḥ saṃgṛhītāḥ sarvā vāsanāḥ eṣām abhāve
                        tatsaṃśrayāṇām api vāsanānām abhāvaḥ.</seg></p>
                <p><seg type="bhāṣya">nāsty asataḥ saṃbhavaḥ, na cāsti sato vināśa iti dravyatvena
                        saṃbhavantyaḥ kathaṃ nivartiṣyante vāsanā iti ---</seg></p>

                <p><seg rend="large" type="sutra" xml:id="sū.4.12">atītānāgataṃ svarūpato+asty
                        adhvabhedād dharmāṇām</seg> (YS 4.12).</p>
                <p><seg type="bhāṣya">bhaviṣyadvyaktikam anāgatam anubhūtavyaktikam atītaṃ
                        svavyāpāropārūḍhaṃ vartamānaṃ, trayaṃ caitad vastu jñānasya jñeyam. yadi
                        caitat svarūpato nābhaviṣyan nedaṃ nirviṣayaṃ jñānam udapatsyata. tasmād
                        atītānāgataṃ svarūpato+astīti. kiṃca bhogabhāgīyasya vāpavargabhāgīyasya vā
                        karmaṇaḥ phalam utpitsu yadi nirupākhyam iti taduddeśena tena nimittena
                        kuśalānuṣṭhānaṃ na yujyeta. sataś ca phalasya nimittaṃ vartamānīkaraṇe
                        samarthaṃ nāpūrvopajanane siddhaṃ nimittaṃ naimittikasya viśeṣānugrahaṇaṃ
                        kurute nāpūrvam utpādayatīti.</seg></p>
                <p n="P2"><seg>dharmī cānekadharmasvabhāvas tasya cādhvabhedena dharmāḥ
                        pratyavasthitāḥ na ca yathā vartamānaṃ vyaktiviśeṣāpannaṃ dravyato+asty evam
                        atītam anāgataṃ ca. kathaṃ tarhi, svenaiva vyaṅgyena svarūpeṇānāgatam asti.
                        svena cānubhūtavyaktikena svarūpeṇātītam iti vartamānasyaivādhvanaḥ
                        svarūpavyaktir iti na sā bhavaty atītānāgatayor adhvanoḥ. ekasya cādhvanaḥ
                        samaye dvāv adhvanau dharmisamanvāgatau bhavata eveti nābhūtvā bhāvas
                        trayāṇām adhvanām iti.</seg></p>

                <p><seg rend="large" type="sutra" xml:id="sū.4.13">te vyaktasūkṣmā guṇātmānaḥ</seg>.
                    (YS 4.13).</p>
                <p><seg type="bhāṣya">te khalv amī tryadhvano dharmā vartamānā
                        vyaktātmāno+atītānāgatāḥ sūkṣmātmānaḥ ṣaḍaviśeṣarūpāḥ. sarvam idaṃ guṇānāṃ
                        saṃniveśaviśeṣamātram iti paramārthato guṇātmānaḥ. tathā ca śāstrānuśāsanam
                        --- </seg></p>
                <p><seg type="bhāṣya">``<quote><lg>
                                <l>guṇānāṃ paramaṃ rūpaṃ na dṛṣṭipatham ṛcchati /</l>
                                <l>yat tu dṛṣṭipathaṃ prāptaṃ tan māyeva sutucchakam //</l>
                            </lg></quote>'' iti.</seg></p>
                <p><seg type="bhāṣya">yadā tu sarve guṇāḥ katham ekaḥ śabda ekam indriyam iti ---
                    </seg></p>

                <p><seg rend="large" type="sutra" xml:id="sū.4.14">pariṇāmaikatvād
                        vastutattvam</seg> (YS 4.14).</p>
                <p><seg type="bhāṣya">prakhyākriyāsthitiśīlānāṃ guṇānāṃ grahaṇātmakānāṃ
                        karaṇabhāvenaikaḥ pariṇāmaḥ śrotram indriyaṃ, grāhyātmakānāṃ
                        śabdatanmātrabhāvenaikaḥ pariṇāmaḥ śabdo viṣaya iti, śabdādīnāṃ
                        mūrtisamānajātīyānām ekaḥ pariṇāmaḥ pṛthivīparamāṇus tanmātrāvayavas teṣāṃ
                        caikaḥ pariṇāmaḥ pṛthivī gaur vṛkṣaḥ parvata ityevamādir bhūtāntareṣv api
                        snehauṣṇyapraṇāmitvāvakāśadānāny upādāya sāmānyam ekavikārārambhaḥ
                        samādheyaḥ. </seg></p>
                <p><seg type="bhāṣya">nāsty artho vijñānavisahacaraḥ, asti tu jñānam
                        arthavisahacaraṃ svapnādau kalpitam ity anayā diśā ye vastusvarūpam
                        apahnuvate jñānaparikalpanāmātraṃ vastu svapnaviṣayopamaṃ na
                        paramārthato+astīti ya āhus te tatheti pratyupasthitam idaṃ svamāhātmyena
                        vastu katham apramāṇātmakena vikalpajñānabalena vastusvarūpam utsṛjya tad
                        evāpalapantaḥ śraddheyavacanāḥ syuḥ.</seg></p>
                <p><seg type="bhāṣya">kutaś caitad anyāyyam ---</seg></p>

                <p><seg rend="large" type="sutra" xml:id="sū.4.15"> vastusāmye cittabhedāt tayor
                        vibhaktaḥ panthāḥ</seg> (YS 4.15).</p>
                <p><seg type="bhāṣya">bahucittālambanībhūtam ekaṃ vastu sādhāraṇaṃ, tat khalu
                        naikacittaparikalpitaṃ nāpy anekacittaparikalpitaṃ kiṃtu svapratiṣṭham.
                        kathaṃ, vastusāmye cittabhedāt dharmāpekṣaṃ cittasya vastusāmye+api
                        sukhajñānaṃ bhavaty adharmāpekṣaṃ tata eva duḥkhajñānam avidyāpekṣaṃ tata
                        eva mūḍhajñānaṃ samyagdarśanāpekṣaṃ tata eva mādhyasthyajñānam iti. kasya
                        tac cittena parikalpitam. na cānyacittaparikalpitenārthenānyasya cittoparāgo
                        yuktaḥ. tasmād vastujñānayor grāhyagrahaṇabhedabhinnayor vibhaktaḥ panthāḥ.
                        nānayoḥ saṃkaragandho+apy astīti.</seg></p>
                <p><seg type="bhāṣya">sāṃkhyapakṣe punar vastu triguṇaṃ calaṃ ca guṇavṛttam iti
                        dharmādinimittāpekṣaṃ cittair abhisaṃbadhyate. nimittānurūpasya ca
                        pratyayasyotpadyamānasya tena tenātmanā hetur bhavati. kecid āhuḥ.
                        jñānasahabhūr evārtho bhogyatvāt sukhādivad iti ta etayā dvārā sādhāraṇatvaṃ
                        bādhamānāḥ pūrvottarakṣaṇeṣu vasturūpam evāpahnuvate.</seg></p>

                <p><seg rend="large" type="sutra" xml:id="sū.4.16">na caikacittatantraṃ vastu
                        tadapramāṇakaṃ tadā kiṃ syāt</seg> (YS 4.16).</p>
                <p><seg type="bhāṣya">ekacittatantraṃ ced vastu syāt tadā citte vyagre niruddhe
                        vāsvarūpam eva tenāparāmṛṣṭam anyasyāviṣayībhūtam apramāṇakam
                        agṛhītasvabhāvakaṃ kenacit tadānīṃ kiṃ tat syāt. saṃbadhyamānaṃ ca punaś
                        cittena kuta utpadyeta ye cāsyānupasthitā bhāgās te cāsya na syur evaṃ nāsti
                        pṛṣṭham ity udaram api na gṛhyeta. tasmāt svatantro+arthaḥ
                        sarvapuruṣasādhāraṇaḥ svatantrāṇi ca cittāni pratipuruṣaṃ pravartante tayoḥ
                        saṃbandhād upalabdhiḥ puruṣasya bhoga iti.</seg></p>

                <p><seg rend="large" type="sutra" xml:id="sū.4.17">taduparāgāpekṣitvāc cittasya
                        vastu jñātājñātam</seg> (YS 4.17).</p>
                <p><seg type="bhāṣya">ayaskāntamaṇikalpā viṣayā ayaḥsadharmakaṃ cittam
                        abhisaṃbandhyoparañjayanti. yena ca viṣayeṇoparaktaṃ cittaṃ sa viṣayo jñātas
                        tato+anyaḥ punar ajñātaḥ vastuno jñātājñātasvarūpatvāt pariṇāmi cittam.
                    </seg></p>
                <p><seg type="bhāṣya">yasya tu tad eva cittaṃ viṣayas tasya ---</seg></p>

                <p><seg rend="large" type="sutra" xml:id="sū.4.18">sadā jñātāś cittavṛttayas
                        tatprabhoḥ puruṣasyāpariṇāmitvāt</seg> (YS 4.18).</p>
                <p><seg type="bhāṣya">yadi cittavat prabhur api puruṣaḥ pariṇamet tatas tadviṣayāś
                        cittavṛttayaḥ śabdādiviṣayavaj jñātājñātāḥ syuḥ sadājñātatvaṃ tu manasas
                        tatprabhoḥ puruṣasyāpariṇāmitvam anumāpayati.</seg></p>
                <p><seg type="bhāṣya">syād āśaṅkā cittam eva svābhāsaṃ viṣayābhāsaṃ ca bhaviṣyatīty
                        agnivat ---</seg></p>

                <p><seg rend="large" type="sutra" xml:id="sū.4.19">na tat svābhāsaṃ dṛśyatvāt</seg>
                    (YS 4.19).</p>
                <p><seg type="bhāṣya">yathetarāṇīndriyāṇi śabdādayaś ca dṛśyatvān na svābhāsāni
                        tathā mano+api pratyetavyam. na cāgnir atra dṛṣṭāntaḥ na hy agnir
                        ātmasvarūpam aprakāśaṃ prakāśayati prakāśaś cāyaṃ prakāśyaprakāśakasaṃyoge
                        dṛṣṭaḥ. na ca svarūpamātre+asti saṃyogaḥ kiṃca svābhāsaṃ cittam ity agrāhyam
                        eva kasyacid iti śabdārthaḥ. tadyathā svātmapratiṣṭham ākāśaṃ na
                        parapratiṣṭham ity arthaḥ svabuddhipracārapratisaṃvedanāt sattvānāṃ
                        pravṛttir dṛśyate --- kruddho+ahaṃ bhīto+aham amutra me rāgo+amutra me
                        krodha iti etat svabuddher agrahaṇe na yuktam iti.</seg></p>

                <p><seg rend="large" type="sutra" xml:id="sū.4.20">ekasamaye
                        cobhayānavadhāraṇam</seg> (YS 4.20).</p>
                <p><seg type="bhāṣya">na caikasmin kṣaṇe svapararūpāvadhāraṇaṃ yuktaṃ, kṣaṇikavādino
                        yad bhavanaṃ saiva kriyā tad eva ca kārakam ity abhyupagamaḥ.</seg></p>
                <p><seg type="bhāṣya">syān matiḥ svarasaniruddhaṃ cittaṃ cittāntareṇa samanantareṇa
                        gṛhyata iti ---</seg></p>

                <p><seg rend="large" type="sutra" xml:id="sū.4.21">cittāntaradṛśye buddhibuddher
                        atiprasaṅgaḥ smṛtisaṃkaraś ca</seg> (YS 4.21).</p>
                <p><seg type="bhāṣya">atha cittaṃ cec cittāntareṇa gṛhyeta buddhibuddhiḥ kena
                        gṛhyate, sāpy anyayā sāpy anyayety atiprasaṅgaḥ. smṛtisaṃkaraś ca, yāvanto
                        buddhibuddhīnām anubhavās tāvatyaḥ smṛtayaḥ prāpnuvanti. tatsaṃkarāc
                        caikasmṛtyanavadhāraṇaṃ ca syād ity evaṃ buddhipratisaṃvedinaṃ puruṣam
                        apalapadbhir vaināśikaiḥ sarvam evākulīkṛtam. te tu bhoktṛsvarūpaṃ yatra
                        kvacana kalpayanto na nyāyena saṃgacchante kecit tu sattvamātram api
                        parikalpyāsti sa sattvo ya etān pañca skandhān nikṣipyānyāṃś ca
                        pratisaṃdadhātīty uktvā tata eva punas trasyanti. tathā skandhānāṃ
                        mahannirvedāya virāgāyānutpādāya praśāntaye guror antike brahmacaryaṃ
                        cariṣyāmīty uktvā sattvasya punaḥ sattvam evāpahnuvate. sāṃkhyayogādayas tu
                        pravādāḥ svaśabdena puruṣam eva svāminaṃ cittasya bhoktāram
                        upayantīti.</seg></p>
                <p><seg type="bhāṣya">katham ---</seg></p>

                <p><seg rend="large" type="sutra" xml:id="sū.4.22">citer apratisaṃkramāyās
                        tadākārāpattau svabuddhisaṃvedanam</seg> (YS 4.22).</p>
                <p><seg type="bhāṣya">apariṇāminī hi bhoktṛśaktir apratisaṃkramā ca pariṇāminy arthe
                        pratisaṃkrānteva tadvṛttim anupatati. tasyāś ca
                        prāptacaitanyopagrahasvarūpāyā buddhivṛtter anukārimātratayā
                        buddhivṛttyaviśiṣṭā hi jñānavṛttir ākhyāyate. tathā coktam. </seg></p>
                <p><seg type="bhāṣya">``<quote><lg>
                                <l>na pātālaṃ na ca vivaraṃ girīṇāṃ naivāndhakāraṃ kukṣayo
                                    nodadhīnām /</l>
                                <l>guhā yasyāṃ nihitaṃ brahma śāśvataṃ buddhivṛttim aviśiṣṭāṃ kavayo
                                    vedayante</l>
                            </lg></quote>'' iti.</seg></p>
                <p><seg type="bhāṣya">ataś caitad abhyupagamyate ---</seg></p>

                <p><seg rend="large" type="sutra" xml:id="sū.4.23">draṣṭṛdṛśyoparaktaṃ cittaṃ
                        sarvārtham</seg> (YS 4.23).</p>
                <p><seg type="bhāṣya">mano hi mantavyenārthenoparaktaṃ, tat svayaṃ ca viṣayatvād
                        viṣayiṇā puruṣeṇātmīyayā vṛttyābhisaṃbaddhaṃ, tad etac cittam eva
                        draṣṭṛdṛśyoparaktaṃ viṣayaviṣayinirbhāsaṃ cetanācetanasvarūpāpannaṃ
                        viṣayātmakam apy aviṣayātmakam ivācetanaṃ cetanam iva sphaṭikamaṇikalpaṃ
                        sarvārtham ity ucyate. </seg></p>
                <p><seg type="bhāṣya">tad anena cittasārūpyeṇa bhrāntāḥ kecit tad eva cetanam ity
                        āhuḥ apare cittamātram evedaṃ sarvaṃ nāsti khalv ayaṃ gavādir ghaṭādiś ca
                        sakāraṇo loka iti. anukampanīyās te. kasmāt, asti hi teṣāṃ bhrāntibījaṃ
                        sarvarūpākāranirbhāsaṃ cittam iti. samādhiprajñāyāṃ prajñeyo+arthaḥ
                        pratibimbībhūtas tasyālambanībhūtatvād anyaḥ. sa ced arthaś cittamātraṃ syāt
                        kathaṃ prajñayaiva prajñārūpam avadhāryeta. tasmāt pratibimbībhūto+arthaḥ
                        prajñāyāṃ yenāvadhāryate sa puruṣa iti. evaṃ
                        grahītṛgrahaṇagrāhyasvarūpacittabhedāt trayam apy etaj jātitaḥ pravibhajante
                        te samyagdarśinas tair adhigataḥ puruṣaḥ.</seg></p>
                <p><seg type="bhāṣya">kutaś ca ---</seg></p>

                <p><seg rend="large" type="sutra" xml:id="sū.4.24">tad asaṃkhyeyavāsanābhiś citram
                        api parārthaṃ saṃhatyakāritvāt</seg> (YS 4.24).</p>
                <p><seg type="bhāṣya">tad etac cittam asaṃkhyeyābhir vāsanābhir eva citrīkṛtam api
                        parārthaṃ parasya bhogāpavargārthaṃ na svārthaṃ saṃhatyakāritvād gṛhavat.
                        saṃhatyakāriṇā cittena na svārthena bhavitavyaṃ, na sukhacittaṃ sukhārthaṃ
                        na jñānaṃ jñānārtham ubhayam apy etat parārtham. yaś ca bhogenāpavargeṇa
                        cārthenārthavān puruṣaḥ sa eva paro na paraḥ sāmānyamātram. yat tu kiṃcit
                        paraṃ sāmānyamātraṃ svarūpeṇodāhared vaināśikas tat sarvaṃ saṃhatyakāritvāt
                        parārtham eva syāt. yas tv asau paro viśeṣaḥ sa na saṃhatyakārī puruṣa
                        iti.</seg></p>

                <p><seg rend="large" type="sutra" xml:id="sū.4.25">viśeṣadarśina
                        ātmabhāvabhāvanānivṛttiḥ</seg> (YS 4.25).</p>
                <p><seg type="bhāṣya">yathā prāvṛṣi tṛṇāṅkurasyodbhedena tadbījasattānumīyate tathā
                        mokṣamārgaśravaṇena yasya romaharṣāśrupātau dṛśyete tatrāpy asti
                        viśeṣadarśanabījam apavargabhāgīyaṃ karmābhinirvartitam ity anumīyate.
                        tasyātmabhāvabhāvanā svābhāvikī pravartate yasyābhāvād idam uktaṃ svabhāvaṃ
                        muktvā doṣādyeṣāṃ pūrvapakṣe rucir bhavaty aruciś ca nirṇaye bhavati
                        tatrātmabhāvabhāvanā ko+aham āsaṃ katham aham āsaṃ kiṃsvid idaṃ kathaṃsvid
                        idaṃ ke bhaviṣyāmaḥ kathaṃ vā bhaviṣyāma iti. sā tu viśeṣadarśino nivartate
                        kutaḥ cittasyaivaiṣa vicitraḥ pariṇāmaḥ, puruṣas tv asatyām avidyāyāṃ
                        śuddhaś cittadharmair aparāmṛṣṭa iti. tato+asyātmabhāvabhāvanā kuśalasya
                        nivartata iti.</seg></p>

                <p><seg rend="large" type="sutra" xml:id="sū.4.26">tadā vivekanimnaṃ
                        kaivalyaprāgbhāraṃ cittam</seg> (YS 4.26).</p>
                <p><seg type="bhāṣya">tadānīṃ yad asya cittaṃ viṣayaprāgbhāram ajñānanimnam āsīt tad
                        asyānyathā bhavati kaivalyaprāgbhāraṃ vivekajajñānanimnam iti.</seg></p>

                <p><seg rend="large" type="sutra" xml:id="sū.4.27">tacchidreṣu pratyayāntarāṇi
                        saṃskārebhyaḥ</seg> (YS 4.27).</p>
                <p><seg type="bhāṣya">pratyayavivekanimnasya sattvapuruṣānyatākhyātimātrapravāhiṇaś
                        cittasya tacchidreṣu pratyayāntarāṇy asmīti vā mameti vā jānāmīti vā na
                        jānāmīti vā. kutaḥ, kṣīyamāṇabījebhyaḥ pūrvasaṃskārebhya iti.</seg></p>

                <p><seg rend="large" type="sutra" xml:id="sū.4.28">hānam eṣāṃ kleśavad uktam</seg>
                    (YS 4.28).</p>
                <p><seg type="bhāṣya">yathā kleśā dagdhabījabhāvā na prarohasamarthā bhavanti tathā
                        jñānāgninā dagdhabījabhāvaḥ pūrvasaṃskāro na pratyayaprasūr bhavati.
                        jñānasaṃskārās tu cittādhikārasamāptim anuśerata iti na cintyante.</seg></p>

                <p><seg rend="large" type="sutra" xml:id="sū.4.29. ">prasaṃkhyāne+apy akusīdasya
                        sarvathā vivekakhyāter dharmameghaḥ samādhiḥ</seg> (YS 4.29). </p>
                <p><seg type="bhāṣya">yadāyaṃ brāhmaṇaḥ prasaṃkhyāne+apy akusīdas tato+api na kiṃcit
                        prārthayate. tatrāpi viraktasya sarvathā vivekakhyātir eva bhavatīti
                        saṃskārabījakṣayān nāsya pratyayāntarāṇy utpadyante tadāsya dharmamegho nāma
                        samādhir bhavati.</seg></p>

                <p><seg rend="large" type="sutra" xml:id="sū.4.30. ">tataḥ kleśakarmanivṛttiḥ</seg>
                    (YS 4.30). </p>
                <p><seg type="bhāṣya">tallābhād avidyādayaḥ kleśāḥ samūlakāṣaṃ kaṣitā bhavanti
                        kuśalākuśalāś ca karmāśayāḥ samūlaghātaṃ hatā bhavanti. kleśakarmanivṛttau
                        jīvann eva vidvān vimukto bhavati kasmāt, yasmād viparyayo bhavasya kāraṇam.
                        na hi kṣīṇaviparyayaḥ kaścit kenacit kvacij jāto dṛśyata iti.</seg></p>

                <p><seg rend="large" type="sutra" xml:id="sū.4.31">tadā sarvāvaraṇamalāpetasya
                        jñānasyānantyāj jñeyam alpam</seg> (YS 4.31).</p>
                <p><seg type="bhāṣya">sarvaiḥ kleśakarmāvaraṇair vimuktasya jñānasyānantyaṃ bhavati.
                        āvarakeṇa tamasābhibhūtam āvṛtam anantaṃ jñānasattvaṃ kvacid eva rajasā
                        pravartitam udghāṭitaṃ grahaṇasamarthaṃ bhavati. tatra yadā sarvair
                        āvaraṇamalair apagataṃ bhavati tadā bhavaty asyānantyam. jñānasyānantyāj
                        jñeyam alpaṃ saṃpadyate yathākāśe khadyotaḥ. yatredam uktam --- </seg></p>
                <p><seg type="bhāṣya">``<quote>
                            <lg>
                                <l>andho maṇim avidhyat tam anaṅgulir āvayat /</l>
                                <l>agrīvas taṃ pratyamuñcat tam ajihvo+abhyapūjayat //</l>
                            </lg>
                        </quote>'' iti.</seg></p>

                <p><seg rend="large" type="sutra" xml:id="sū.4.32">tataḥ kṛtārthānāṃ
                        pariṇāmakramasamāptir guṇānām</seg> (YS 4.32).</p>
                <p><seg type="bhāṣya">tasya dharmameghasyodayāt kṛtārthānāṃ guṇānāṃ pariṇāmakramaḥ
                        parisamāpyate na hi kṛtabhogāpavargāḥ parisamāptakramāḥ kṣaṇam apy
                        avasthātum utsahante.</seg></p>
                <p><seg type="bhāṣya">atha ko+ayaṃ kramo nāmeti ---</seg></p>

                <p><seg rend="large" type="sutra" xml:id="sū.4.33">kṣaṇapratiyogī
                        pariṇāmāparāntanirgrāhyaḥ kramaḥ</seg> (YS 4.33).</p>
                <p><seg type="bhāṣya">kṣaṇānantaryātmā pariṇāmasyāparāntenāvasānena gṛhyate kramaḥ
                        na hy ananubhūtakramakṣaṇā purāṇatā vastrasyānte bhavati nityeṣu ca kramo
                        dṛṣṭaḥ. </seg></p>
                <p><seg type="bhāṣya">dvayī ceyaṃ nityatā kūṭasthanityatā pariṇāminityatā ca. tatra
                        kūṭasthanityatā puruṣasya. pariṇāminityatā guṇānām. yasmin pariṇamyamāne
                        tattvaṃ na vihanyate tan nityam ubhayasya ca tattvānabhighātān nityatvam.
                        tatra guṇadharmeṣu buddhyādiṣu pariṇāmāparāntanirgrāhyaḥ kramo
                        labdhaparyavasāno nityeṣu dharmiṣu guṇeṣv alabdhaparyavasānaḥ.
                        kūṭasthanityeṣu svarūpamātrapratiṣṭheṣu muktapuruṣeṣu svarūpāstitā
                        krameṇaivānubhūyata iti tatrāpy alabdhaparyavasānaḥ śabdapṛṣṭhenāstikriyām
                        upādāya kalpita iti. </seg></p>
                <p><seg type="bhāṣya">athāsya saṃsārasya sthityā gatyā ca guṇeṣu vartamānasyāsti
                        kramasamāptir na veti. avacanīyam etat katham asti praśna ekāntavacanīyaḥ
                        sarvo jāto mariṣyatīti oṃ bhoḥ iti. </seg></p>
                <p><seg type="bhāṣya">atha sarvo mṛtvā janiṣyata iti vibhajyavacanīyam etat.
                        pratyuditakhyātiḥ kṣīṇatṛṣṇaḥ kuśalo na janiṣyata itaras tu janiṣyate. tathā
                        manuṣyajātiḥ śreyasī na vā śreyasīty evaṃ paripṛṣṭe vibhajya vacanīyaḥ
                        praśnaḥ paśūn adhikṛtya śreyasī devān ṛṣīṃś cādhikṛtya neti. ayaṃ tv
                        avacanīyaḥ praśnaḥ saṃsāro+ayam antavān athānanta iti. kuśalasyāsti
                        saṃsārakramasamāptir netarasyeti anyatarāvadhāraṇe doṣaḥ tasmād vyākaraṇīya
                        evāyaṃ praśna iti.</seg></p>
                <p><seg type="bhāṣya">guṇādhikārakramasamāptau kaivalyam uktaṃ tatsvarūpam
                        avadhāryate ---</seg></p>

                <p><seg rend="large" type="sutra" xml:id="sū.4.34">puruṣārthaśūnyānāṃ guṇānāṃ
                        pratiprasavaḥ kaivalyaṃ svarūpapratiṣṭhā vā citiśaktir iti</seg> (YS
                    4.34).</p>
                <p><seg type="bhāṣya">kṛtabhogāpavargāṇāṃ puruṣārthaśūnyānāṃ yaḥ pratiprasavaḥ
                        kāryakāraṇātmakānāṃ guṇānāṃ tat kaivalyaṃ, svarūpapratiṣṭhā punar
                        buddhisattvānabhisaṃbandhāt puruṣasya citiśaktir eva kevalā, tasyāḥ sadā
                        tathaivāvasthānaṃ kaivalyam iti.</seg></p>

                <trailer>iti śrīpātañjale sāṃkhyapravacanae yogaśāstre vyāsabhāṣye kaivalyapādaś
                    caturthaḥ 4.</trailer>

            </div>
        </body>

    </text>
</TEI>
